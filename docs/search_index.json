[["index.html", "14C: dateren met radiokoolstof Woord vooraf", " 14C: dateren met radiokoolstof Kristof Haneca1 , Anton Ervynck2, Mark Van Strydonck3  24 september, 2020 Woord vooraf Welkom bij de online versie van 14C: dateren met radiokoolstof. Deze handleiding werd in 2019 gepubliceerd door het agentschap Onroerend Erfgoed en is als pdf te downloaden op de Open Archives Repositiry (OAR). Met deze online versie willen we kleine aanpassingen aan de originele uitgave, veranderende inzichten en nieuwe toepassingen van radiokoolstofonderzoek binnen het erfgoedonderzoek - op basis van recente, wetenschappelijke ontwikkelingen - sneller ontsluiten. De basis van deze handleiding blijft de originele uitgave, maar hier kan je steeds de meest actuele versie raadplegen. Gelieve te citeren als: Haneca K., Ervynck A,, Van Strydonck M. (2020-09-24). 14C: dateren met radiokoolstof. Handleiding agentschap Onroerend Erfgoed, Brussel. [online: https://hanecakr.github.io/handleidingRadiokoolstof/] Oorspronkelijke gepubliceerd als: Haneca K., Ervynck A,, Van Strydonck M. (2019). 14C: dateren met radiokoolstof, Handleiding agentschap Onroerend Erfgoed 21, Brussel. [online: https://oar.onroerenderfgoed.be/item/5241]. erfgoedonderzoeker, agentschap Onroerend Erfgoed, kristof.haneca@vlaanderen.be erfgoedonderzoeker, agentschap Onroerend Erfgoed voormalig hoofd van het laboratorium voor C14-dateringen aan het Koninklijk Instituut voor het Kunstpatrimonium (KIK/IRPA) in Brussel. "],["updates.html", "Updates", " Updates In het overzicht hier onder worden de belangrijkste wijzigingen die zijn aangebracht in deze online versie ten opzicht van de originele publicatie uit 2019 opgesomd in chronologische volgorde. 15-09-2020: handleiding 14C: dateren met radiokoolstof online te raadplegen [https://hanecakr.github.io/handleidingRadiokoolstof/], zoals gepubliceerd door K. Haneca, A. Ervynck en M. Van Strydonck in 2019. 21-09-2020: Aanpassingen aangebracht in het hoofdstuk Kalibratie naar aanleiding van de publicatie van de nieuwe kalibratiecurve IntCal20. Ook in de Handleiding OxCal werden figuren aangepast waar nodig en Bayesiaanse modellen opnieuw berekend met de nieuwste versie van OxCal (v4.4) en de IntCal20 kalibratiecurve. De code die nodig is om de kalibraties uit te voeren of de Bayesiaanse modellen te berekenen uit de Handleiding OxCal, werd toegevoegd aan elke figuur. Deze code kan gekopieerd worden naar een nieuw OxCal-project om dezelfde analyse te herhalen. 24-09-2020: Extra paragraaf toegevoegd over dateren met behulp van de bomb peak in het hoofdstuk Kalibratie. Extra paragraaf over de C/N-verhouding (als maat voor mogelijke contaminatie), %C en %N (als maat voor degradatie en conditie) bij botmateriaal, in het hoofdstuk Rapporteren. Youtube-video van Universiteit van Vlaanderen over het principe van een radiokoolstofdatering toegevoegd aan de inleiding. Korte paragraaf toegevoegd over Kernel Density Estimates (KDE) aan Gesommeerde probabiliteiten in het hoofdstuk Bayesiaanse analyses. "],["intro.html", "1 Inleiding 1.1 Radiokoolstof in het erfgoedonderzoek 1.2 Leeswijzer 1.3 Youtube", " 1 Inleiding 1.1 Radiokoolstof in het erfgoedonderzoek De toepassing van radiokoolstofdateringen op organisch en anorganisch materiaal uit archeologische sporen, landschappelijke elementen of gebouwd erfgoed heeft, sinds de ontdekking van deze methode in het midden van de 20ste eeuw (Arnold en Libby 1949; Taylor 1987: 97), een ware aardverschuiving teweeggebracht in onze kennis van het verleden. De zogenaamde radiokoolstof-revolutie zorgde de afgelopen decennia voor een beter afgelijnd chronologisch kader van verschillende culturele perioden en natuurlijke processen, en voor een preciezere datering van gebeurtenissen uit het verleden. Vandaag is radiokoolstofdatering niet meer weg te denken uit het erfgoedonderzoek. Naar schatting worden alleen al in Vlaanderen  op het moment van schrijven  zon 1500 dateringen per jaar uitgevoerd. Deze resulteren in chronologische ankerpunten voor de evaluatie en interpretatie van archeologische vondsten, sporen, structuren en natuurlijke fenomenen die worden aangetroffen in het bodemarchief. Ook binnen het bouwhistorisch onderzoek wordt dankbaar gebruik gemaakt van deze dateringstechniek. Kalkmortel is immers ook een gekende bron van oude koolstof, die toelaat om de ouderdom van dit materiaal te achterhalen. Daarnaast maken organische materialen sowieso vaak deel uit van gebouwd erfgoed. The determination of the chronology of ancient civilizations may be said to be the main archaeological problem and task of radiocarbon dating.  Nobel Foundation 1964. 1.2 Leeswijzer Deze handleiding is bedoeld voor erfgoedonderzoekers die hun kennis over de radiokoolstofdateringstechniek willen aanscherpen. Een betere kennis van de onderliggende processen zal immers leiden tot een betere staalname (hoofdstukken 2 en 3), tot een realistische vraagstelling (hoofdstuk 4), en zal teleurstellingen voorkomen. Vele vragen duiken daarbij op. Wanneer is een radiokoolstofdatering zinnig? Welk materiaal komt in aanmerking en welke dateringsvragen zijn ermee te beantwoorden? Wat zijn de addertjes onder het gras? Uiteraard zijn bij dit alles de correcte rapportage en interpretatie van een radiokoolstofouderdom van groot belang. Naast de radioactieve koolstof  die toelaat een ouderdomsbepaling uit te voeren  wordt in wat volgt ook de analyse van stabiele koolstof- en stikstofisotopen kort onder de loep genomen (2.9 en 6.3). Deze chemische elementen laten immers toe om dieetreconstructies te maken of reservoireffecten (6.2) op te sporen. Beide aspecten hebben hun invloed op het dateringsresultaat. Voor wie reeds voldoende ervaring heeft met het selecteren van geschikte stalen (hoofdstuk 5), en het rapporteren en interpreteren van de uiteindelijke radiokoolstoofdateringen (hoofdstuk 6), kan een praktische handleiding voor het softwarepakket OxCal van nut zijn. Zeker wanneer meerdere radiokoolstofdateringen beschikbaar zijn uit eenzelfde spoor, structuur of elkaar opeenvolgende lagen, kan een gespecialiseerd softwarepakket als OxCal een handige hulp zijn bij de analyse en de rapportage onder de vorm van grafieken en tabellen (zie hoofdstuk 7 en een handleidng voor OxCal in bijlage II). Door stratigrafische informatie mee in rekening te brengen, kan de kenniswinst en precisie van individuele dateringen zelfs verhoogd worden, wat uiteindelijk toch het doel is van een dateringsonderzoek. 1.3 Youtube Liever bewegend beeld? In onderstaande video van Universiteit van Vlaanderen wordt het principe van een radiokoolstofdatering kort uitgelegd. "],["principes.html", "2 Het principe van een 14C-datering 2.1 Het chemisch element koolstof 2.2 Het ontstaan van radiokoolstof 2.3 De koolstofcyclus 2.4 Radioactiviteit 2.5 Ouderdom bepalen 2.6 Meetfout en statistische onzekerheid 2.7 Isotopenfractionatie 2.8 Aquatische systemen 2.9 Voedsel en stabiele isotopen", " 2 Het principe van een 14C-datering 2.1 Het chemisch element koolstof Eerst en vooral kan wat duidelijkheid scheppen in de gangbare terminologie geen kwaad. Veelal worden radiokoolstof en de notaties C-14, C14 , 14C of koolstof-14 vlot door en naast elkaar gebruikt. Volgens internationale afspraken binnen de scheikunde is \\(\\mathrm{^{14}C}\\) echter de enige correcte afgekorte benaming voor radiokoolstof. Het is de weerslag van de chemische karakterisatie van het element koolstof dat met de hoofdletter \\(\\mathrm{C}\\) (van carbon) is opgenomen in het periodiek systeem der elementen, ook wel de tabel van Mendelejev genoemd. In die tabel staan de gekende chemische elementen geordend volgens het aantal protonen in hun atoomkern (= het atoomnummer). Het aantal protonen in de atoomkern bepaalt immers het element. Koolstof heeft atoomnummer 6, wat wil zeggen dat dit element 6 protonen heeft in zijn kern en 6 elektronen die cirkelen rond die kern (figuur 2.1). Doorgaans betekent dit dat er ook 6 neutronen aanwezig zijn in de kern, en dat wordt genoteerd als \\(\\mathrm{^{12}_6C}\\) waarbij 12 het totale aantal kerndeeltjes (protonen en neutronen) weergeeft en 6 het aantal protonen. Vrijwel alle massa bevindt zich in de atoomkern (protonen en neutronen). Figuur 2.1: Het atoommodel voor koolstof Daarnaast bestaan er varianten van koolstof met meer kerndeeltjes, bijvoorbeeld met 7 (\\(\\mathrm{ ^{13}_6C}\\)) en 8 (\\(\\mathrm{^{14}_6C}\\)) neutronen in de kern (figuur 2.2). Die varianten van eenzelfde element worden isotopen genoemd. Bij de koolstofatomen in de aardse atmosfeer bestaat het overgrote deel (98,9%) uit de variant met 12 kerndeeltjes (6 protonen + 6 neutronen) en bestaat slechts 1,1% uit \\(\\mathrm{ ^{13}C}\\) (6 protonen + 7 neutronen). De isotoop \\(\\mathrm{ ^{14}C}\\) is een derde, maar uiterst zeldzaam fenomeen in vergelijking met \\(\\mathrm{ ^{12}C}\\), en zelfs \\(\\mathrm{ ^{13}C}\\). Zo kan men in de atmosfeer doorgaans slecht één \\(\\mathrm{ ^{14}C}\\)-isotoop vinden op 1.000.000.000.000 (duizend miljard) atomen koolstof. Aangezien er meer kerndeeltjes aanwezig zijn bij \\(\\mathrm{ ^{13}C}\\) en \\(\\mathrm{ ^{14}C}\\) (respectievelijk één of twee extra neutronen, met atomaire massa 1), zijn dit ook zwaardere isotopen in vergelijking met de meest courant voorkomende \\(\\mathrm{^{12}C}\\). Figuur 2.2: Atoommodel voor drie isotopen van het element koolstof. De isotopen 13C en 14C hebben respectievelijk één en twee neutronen (blauw) meer in hun atoomkern dan de meest courante koolstofisotoop 12C. Het aantal protonen (rood) blijft gelijk. In de atmosfeer tref je slecht één \\(\\mathrm{^{14}C}\\)-isotoop aan op 1.000.000.000.000 atomen koolstof. Isotopen van een element verschillen dan wel in het aantal kerndeeltjes (dus in hun natuurkundige kenmerken), maar de chemische reacties die ze aangaan met andere atomen worden daardoor niet beïnvloed. Ze reageren met andere woorden op een gelijkaardige manier met andere atomen en moleculen, en vormen er samen identiek dezelfde (nieuwe) chemische stoffen mee. Koolstof reageert bijvoorbeeld samen met zuurstof tot de molecule koolstofdioxide (\\(\\mathrm{CO_2}\\)), ongeacht welke koolstofisotoop betrokken is in deze chemische reactie. 2.2 Het ontstaan van radiokoolstof \\(\\mathrm{^{14}C}\\) is de zwaarste isotoop van koolstof die in de natuur voorkomt. Hij wordt gevormd in de bovenste laag van de atmosfeer, op ca. 15 km hoogte, door de interactie van zogenaamde thermische neutronen (\\(n\\)) met stikstofatomen (meer bepaald de isotoop (\\(\\mathrm{^{14}_7N}\\)) met 7 protonen en 7 neutronen in de kern). De thermische neutronen worden gevormd als gevolg van kosmische straling die de dampkring binnendringt. Ze hebben voldoende energie om een proton (\\(p\\)) uit de kern van een stikstofatoom te verdringen, en daarvan de plaats in te nemen. Hierdoor ontstaat een koolstofatoom met 14 kerndeeltjes (6 protonen + 8 neutronen): de \\(\\mathrm{^{14}C}\\)-isotoop. \\[n + \\mathrm{^{14}_7N} \\rightarrow \\mathrm{^{14}_7C} + p\\] De productie van \\(\\mathrm{^{14}C}\\) blijft wel miniem en wordt wereldwijd geschat op niet meer dan 7,5 kg per jaar. Eens zich een \\(\\mathrm{^{14}C}\\)-isotoop gevormd heeft, zal die met de in de lucht aanwezige zuurstofmoleculen oxideren tot koolstofdioxide (\\(\\mathrm{^{14}CO_2}\\)). Deze moleculen vermengen zich met \\(\\mathrm{CO_2}\\) die is opgebouwd met de courante \\(\\mathrm{^{12}C}\\)-isotopen en samen komen ze in de koolstofcyclus terecht (figuur 2.3). Figuur 2.3: Vereenvoudigde voorstelling van de koolstofcyclus. (© KIK/IRPA, Brussel) 2.3 De koolstofcyclus Koolstof is de essentiële bouwsteen voor alle leven op aarde. Elk levend organisme neemt koolstof op en verwerkt het bij de opbouw van nieuwe cellen. Planten doen dit via fotosynthese, nemen zowel \\(\\mathrm{^{12}C}\\), \\(\\mathrm{^{13}C}\\) en \\(\\mathrm{^{14}C}\\) op, en vormen op zich een voedselbron voor mens en dier. De hele voedselketen is dan ook van koolstof doordrongen, van de kleinste eencelligen tot vleeseters pur sang. Een gigantische voorraad aan koolstof zit echter opgeslagen in de oceanen. Daar kan de opgeslagen koolstof, onder de vorm van carbonaten (verbindingen van koolstof en zuurstof, samen met calcium), de grondstof vormen waaruit koralen, schelpen en vele kleine organismen zijn opgebouwd. Koolstof is de essentiële bouwsteen voor alle leven op aarde. Elk levend organisme neemt koolstof op en verwerkt het bij de opbouw van nieuwe cellen. De \\(\\mathrm{CO_2}\\) die door levende wezens wordt opgeslagen, komt uiteindelijk weer vrij wanneer hun organisch materiaal na de dood vergaat. Maar daarom wordt die vrijgekomen \\(\\mathrm{CO_2}\\) nog niet onmiddellijk in de atmosfeer opgenomen. Koolstof uit planten en dieren kan worden weggespoeld in waterlopen, opgenomen in de bodem of in organische afzettingen zoals veen, via grondwaterbewegingen verplaatst, of simpelweg gevangen blijven in organisch materiaal dat aan desintegratie ontsnapt en zo deel van het archeologisch bodemarchief wordt. Constructiehout dat droog en gevrijwaard blijft van schimmel of ernstige insectenvraat kan eeuwenlang zijn mechanische eigenschappen behouden en een structurele functie blijven uitoefenen in historische gebouwen, en zo de in het hout vastgelegde koolstof aan de koolstofcyclus onttrekken. Een totaal ander en heel specifiek (menselijk) proces, dat relevant is in het erfgoedonderzoek maar buiten de natuurlijke koolstofcyclus staat, vormt de aanmaak van kalkmortel. Tijdens dit proces wordt ongebluste kalk (bereid door het branden van kalksteen of schelpen) gemengd met water en zand, en wordt koolstof uit de atmosfeer (onder de vorm van \\(\\mathrm{CO_2}\\)) vastgelegd in de mortel (Hajdas et al. 2017). Later kan die \\(\\mathrm{CO_2}\\) door verwering weer vrijkomen. Ook bij de productie van andere materialen, zoals ijzer of loodcarbonaat, kan koolstof gevangen worden. Deze materialen dateren is daardoor in sommige gevallen mogelijk, al berust dit voorlopig nog op experimenteel onderzoek (zie 4.1). 2.4 Radioactiviteit Door een uitgesproken onevenwicht in de verhouding van neutronen en protonen in de atoomkern kunnen bepaalde isotopen onstabiel zijn. Ze ondergaan vroeg of laat een spontane transformatie waarbij een vorm van straling vrijkomt. Dit spontane proces wordt omschreven als radioactief verval. In het geval van de instabiele isotoop \\(\\mathrm{^{14}C}\\) stoot één van de neutronen tijdens dit proces een electron (\\(e^-\\)) en een anti-neutrino (\\(v\\)) uit, en wordt zo een proton. Daardoor transformeert het instabiele koolstofisotoop (met 6 protonen en 8 neutronen in de kern) in een stabiel stikstofisotoop, met 7 protonen en 7 neutronen in de kern. \\[\\mathrm{^{14}_6C} \\rightarrow \\mathrm{^{14}_7N} + e^{-} + \\bar{v}{_e}\\] Bij levende wezens, die koolstof rechtstreeks uit de atmosfeer assimileren of die onrechtstreeks door de inname van voedsel verwerven, bouwt zich een dynamisch evenwicht op tussen de opname van \\(\\mathrm{^{14}C}\\) en het radioactief verval ervan. In levende wezens stralen er \\(\\mathrm{^{14}C}\\)-isotopen weg maar komen er ook steeds nieuwe bij. En vermits levende wezens de meeste van hun eigen structuren steeds weer vernieuwen (afbreken en heropbouwen) is het interne gehalte aan \\(\\mathrm{^{14}C}\\) in die structuren in overeenstemming met de concentratie in de atmosfeer. Bij het overlijden van een dier of persoon, of het afsterven van een plant, wordt dit dynamisch evenwicht echter verbroken. Op dat moment blijft het gehalte aan \\(\\mathrm{^{14}C}\\)-isotopen in het stoffelijk overschot of de organische resten dalen, door het radioactieve verval, maar komen er geen nieuwe meer bij. Bij het overlijden begint als het ware een interne klok te lopen: de radioactieve isotopen tikken weg en worden niet meer aangevuld. Nu is de snelheid waarmee het radioactief verval verloopt, constant en gekend. Ze wordt beschreven door een parameter die men de halfwaardetijd noemt, de tijd nodig om van alle aanwezige \\(\\mathrm{^{14}C}\\)-atomen nog de helft over te houden. De meest accurate bepaling van de halfwaardetijd van \\(\\mathrm{^{14}C}\\)-isotopen is 5730 (±40) jaar. Dit betekent dat na 5730 jaar gemiddeld de helft van de originele hoeveelheid \\(\\mathrm{^{14}C}\\)-isotopen is gedesintegreerd. Na nog eens 5730 jaar zal opnieuw gemiddeld de helft van de nog aanwezige onstabiele isotopen vervallen zijn tot stabiele stikstof en blijft er dus slechts een kwart meer over van de originele hoeveelheid \\(\\mathrm{^{14}C}\\) (figuur 2.4). Figuur 2.4: Evolutie van het 14C-gehalte in de resten van een organisme, in functie van de tijd. Tijdens de beginjaren van het onderzoek naar de toepassingsmogelijkheden van radiokoolstof werd de halfwaardetijd wat minder precies bepaald en kwam men tot een waarde van 5568 (±30) jaar. Aangezien de preciezere bepaling van de halfwaardetijd pas jaren later werd uitgevoerd, en er ondertussen al heel wat radiokoolstofdateringen waren gerapporteerd, heeft men ervoor gekozen toch verder te werken met de oude, minder precieze halfwaardetijd (Stuiver en Polach 1977). Op zich is dit geen groot probleem, aangezien de kalibratiecurves (zie verder) hiermee rekening houden. 2.5 Ouderdom bepalen Het bepalen van de ouderdom van een stukje organisch of anorganisch materiaal steunt op het meten van het aandeel aan radioactieve isotopen die (nog) aanwezig zijn in het materiaal. Het meten van de hoeveelheid \\(\\mathrm{^{14}C}\\)-isotopen is echter geen sinecure en vereist precisie-instrumenten (want \\(\\mathrm{^{14}C}\\) is uitermate zeldzaam, zie eerder). Proportionele gastellers en detectoren op basis van vloeistof-scintillatie waren de eerste toestellen die in staat waren de radioactiviteit van een staal te meten, wat dan een maat was voor het gehalte aan \\(\\mathrm{^{14}C}\\) Vanaf de jaren 1980 bood Accelerated Mass Spectrometry (AMS) echter de mogelijkheid om in plaats van de radioactiviteit rechtstreeks de verschillende isotopen (\\(\\mathrm{^{12}C}\\), \\(\\mathrm{^{13}C}\\) en \\(\\mathrm{^{14}C}\\)) zelf te tellen, op basis van het verschil in hun massa. Deze techniek is daardoor in staat meteen de verhoudingen \\(\\mathrm{^{14}C}/\\mathrm{^{12}C}\\) of \\(\\mathrm{^{13}C}/\\mathrm{^{12}C}\\) in het onderzochte staal te bepalen. Recent kwamen vernieuwde en compacte versies van AMS-machines op de markt, bijvoorbeeld de MICADAS (Mini carbon dating system, IONplus) (figuur 2.5). Deze toestellen laten toe om met grote precisie de verhouding van de verschillende koolstofisotopen te meten voor zeer kleine stalen, in slechts enkele uren tijd. Ze hebben het bijkomend voordeel dat ze veel minder plaats innemen dan de oude AMS-toestellen, minder energie verbruiken, eenvoudiger te bedienen zijn en een beduidend lagere onderhoudskost hebben. Figuur 2.5: Opstelling van een MICADAS aan het KIK/IRPA te Brussel. (foto: © KIK/IRPA, Brussel) De radiokoolstofouderdom van een organisch staal wordt steeds gerapporteerd in jaren BP (before present). Deze term verwijst naar het aantal jaren voor het arbitraire jaar 0, wat initieel het jaar was waarin de \\(\\mathrm{^{14}C}\\)-datering werd uitgevoerd. Al snel werd before present vastgelegd als het aantal jaar vóór 1950 - niet geheel toevallig omdat in december 1949 de eerste wetenschappelijke publicatie met radiokoolstofdateringen verscheen (Arnold en Libby 1949). Sindsdien worden alle \\(\\mathrm{^{14}C}\\)-dateringen in BP uitgedrukt. Dat we ondertussen al lang na 1950 zijn wordt bij de rapportage van een datering uiteraard in rekening gebracht. Om de radiokoolstofouderdom van een stuk organisch materiaal te berekenen, wordt de verhouding van de oorspronkelijke radioactiviteit van het onderzochte materiaal en de gemeten (resterende) radioactiviteit vergeleken met een internationale standaard, die de theoretische radiokoolstof-activiteit van het jaar 0 (= 1950 AD) benadert. Bij AMS-metingen doet men hetzelfde maar met de directe tellingen van de isotopen als maatstaf, in plaats van de radioactiviteit. Met de huidige meetinstrumenten kan men zelfs bij 55.000 jaar oud materiaal nog de aanwezige \\(\\mathrm{^{14}C}\\) detecteren. Bij het dateren van dergelijk oud materiaal (&gt;40.000 BP) moeten we ons bewust zijn dat we op de detectielimiet balanceren en (vooral) dat een uiterst minieme verontreiniging van het onderzochte materiaal (bv. met recentere koolstof) het dateringsresultaat compleet kan verstoren. In nog ouder materiaal is het \\(\\mathrm{^{14}C}\\)-gehalte te klein om nog betrouwbaar gemeten te kunnen worden en moet er beroep gedaan worden op andere dateringstechnieken. 2.6 Meetfout en statistische onzekerheid De kwaliteit van een radiokoolstofdatering wordt bepaald door de precisie en de accuraatheid van het meetresultaat. Een resultaat is precies wanneer herhaalde metingen van een zelfde fenomeen steeds vrijwel dezelfde uitkomst geven. Een resultaat is accuraat als de metingen de werkelijke waarde sterk benaderen (figuur 2.6). Beide parameters worden enerzijds bepaald door de meetonzekerheid en anderzijds door de meetfout. De meetonzekerheid ontstaat doordat herhaalde metingen van hetzelfde staal steeds verschillende, licht afwijkende waarden zullen geven. Dit is geen meetfout, maar een eigenschap van het radioactieve proces. Deze meetonzekerheid is bij AMS-metingen en radiometrische analyses te beschrijven met een normaalverdelingscurve of Gauss-curve. Men noemt dit ook een waarschijnlijkheidsverdeling. De klokvorm van de verdeling wordt bepaald door twee parameters: het gemiddelde (\\(\\mu\\)) en de standaardafwijking (\\(\\sigma\\) of sigma) op dit gemiddelde. Een radiokoolstofdatering zal daardoor steeds gerapporteerd worden als een gemiddelde waarde, uitgedrukt als de radiokoolstofouderdom van het onderzochte staal in jaren BP, én de onzekerheid op deze ouderdom uitgedrukt door de standaardafwijking (± \\(\\sigma\\)). De grootte van de standaardafwijking bepaalt in grote mate de precisie van de meting. Een grote standaardafwijking betekent een ruimer bereik waarin de werkelijke ouderdom te situeren is. Deze standaardafwijking wordt enkel bepaald door het meetproces, waarin de grootte van het onderzochte staal, de meettijd en de ouderdom van het staal een rol spelen. Figuur 2.6: Visuele voorstelling van accuraatheid en precisie, aan de hand van een schietschijf. De normaalverdeling heeft enkele interessante eigenschappen (figuur 2.7). Zo kan het wiskundig aangetoond worden dat 68,2% van alle metingen binnen het bereik van \\(\\mu-\\sigma\\) tot \\(\\mu+\\sigma\\) zullen liggen. Nemen we dit interval rond het gemiddelde iets ruimer, namelijk 2 x de standaardafwijking langs elke zijde, dan liggen 95,4% van de metingen binnen dit interval. Het komt erop neer dat bij 20 herhaalde metingen op hetzelfde staal, 19 keer de werkelijke ouderdom binnen het 2-sigma interval zal liggen (95 op 100 gevallen). Bijgevolg is dit bij 1 op de 20 meting niet het geval en zal de werkelijke ouderdom dus verder afwijken van de meting. Alhoewel de precieze afbakening van dit 95,4% betrouwbaarheidsinterval geen wiskundige of fysische betekenis heeft, kunnen we intuïtief meestal overweg met deze onzekerheid. Dat wordt duidelijker als we vergelijken met de range van 1 x de standaardafwijking rond het gemiddelde. Dan moeten we er rekening mee houden dat op 20 herhaalde metingen op hetzelfde staal, iets minder dan 14 keer de werkelijke ouderdom binnen het 1-sigma interval zal liggen (68 op 100 gevallen). Met de nauwe range (1-sigma) is de datering strakker omschreven maar de onzekerheid van die inschatting is vrij groot. Met de bredere range (2-sigma) is de datering breder omschreven maar is die inschatting veel betrouwbaarder. Een 95,4% betrouwbaarheidsinterval wil zeggen dat bij 20 herhaalde analyses op hetzelfde staal, de gemeten radiokoolstofouderdom 19 keer binnen dat interval zal liggen. Daarnaast kunnen meetfouten ontstaan door toevallige en systematische fouten in het laboratorium. Men kan deze opsporen door een staal met gekende ouderdom meermaals te meten. Niet-systematische fouten, waarbij een staal de ene keer iets te oud en de andere keer iets te jong dateert, zijn het moeilijkst om in het laboratorium te corrigeren. Daarom gaan de meeste laboratoria hun meetonzekerheid iets verhogen. Met andere woorden verlagen laboratoria hun precisie om rekening te houden met de laboratoriumfouten. Systematische fouten daarentegen beïnvloeden de accuraatheid en moeten absoluut vermeden worden door regelmatig blancos en stalen met gekende ouderdom te meten en  uiteraard  uiterst nauwgezet te werk te gaan in het laboratorium. Soms ervaart een onderzoeker die een datering laat uitvoeren een gebrek aan accuraatheid (of een vermoeden daarvan) maar is dit niet de verantwoordelijkheid van het dateringslaboratorium. Een radiokoolstofanalyse dateert immers een materiaal terwijl de erfgoedonderzoeker vooral geïnteresseerd is in de gebeurtenis die geassocieerd is met dit materiaal. Hoe beter beiden bij elkaar aansluiten, hoe accurater de datering van de gebeurtenis zal zijn. Soms is de relatie tussen materiaal en gebeurtenis echter verstoord door fenomenen zoals residualiteit, intrusiviteit en complexe depositiegeschiedenissen (zie 4.5). Een uitgekiende bemonsteringsstrategie en selectie van het meest geschikte materiaal is dan ook van het grootste belang (zie hoofdstuk 4). Figuur 2.7: De normaalverdeling met karakteristieke parameters, µ = het gemiddelde en s = de standaardafwijking. 2.7 Isotopenfractionatie Meet men de verhouding van koolstofisotopen in de atmosfeer (\\(\\mathrm{CO_2}\\)) en in planten, dan blijken er in planten verhoudingsgewijs minder zwaardere isotopen (\\(\\mathrm{^{13}C}\\) en \\(\\mathrm{^{14}C}\\)) aanwezig zijn. Er worden dus iets meer lichte isotopen dan zware isotopen opgenomen tijdens de fotosynthese. Daardoor zal in nieuw gevormd plantenmateriaal een kleiner aandeel aan \\(\\mathrm{^{14}C}\\) te vinden zijn in vergelijking met de atmosfeer waaruit de koolstof, onder de vorm van \\(\\mathrm{CO}_2\\), werd gehaald. Er treedt dus een kleine verschuiving op in de onderlinge verhouding van de lichtere \\(\\mathrm{^{12}C}\\) t.o.v. de zwaardere isotopen \\(\\mathrm{^{13}C}\\) en \\(\\mathrm{^{14}C}\\). Dit fenomeen wordt omschreven als isotopenfractionatie. Fractionatie komt voor op elk niveau in de voedselketen (de zogenaamde trofische niveaus). Planten worden gegeten door dier en mens. Tijdens de spijsvertering wordt het plantenmateriaal afgebroken tot kleinere componenten die op hun beurt, via complexe biochemische processen, weer de bouwstenen vormen voor nieuwe, nu dierlijke of menselijke weefsels. Bij deze biochemische reacties treedt opnieuw isotopenfractionatie op, maar nu in de andere richting dan bij de fotosynthese. De zwaardere isotopen zijn deze keer in het voordeel. Deze processen worden per trofisch niveau herhaald en zorgen ervoor dat hoe hoger men zich in de voedselketen bevindt, hoe groter de aanrijking is met zwaardere koolstofisotopen ten opzichte van het plantenmateriaal onderaan de voedselketen. Een toppredator, die kleinere carnivoren eet, die op hun beurt kleine dieren verorberen welke hun voeding uit planten halen, zal verhoudingsgewijs meer zware koolstofisotopen in zich dragen dan een dier onderaan de voedselketen. Aangezien er door dit proces van fractionatie meer \\(\\mathrm{^{14}C}\\) in een organisme zal ingebouwd worden, leidt dit tot een schijnbare verjonging in radiokoolstofjaren van het organisme ten opzichte van de verorberde prooien. De fractionatie wordt bepaald door de verhouding \\(\\mathrm{^{13}C}/\\mathrm{^{12}C}\\) te meten t.o.v. een standaard, en wordt uitgedrukt als (\\(\\delta \\mathrm{^{13}C}\\), uitgedrukt in promille, ). Het is nu zo dat deze waarde steeds de helft bedraagt van de fractionatie van \\(\\mathrm{^{14}C}/\\mathrm{^{12}C}\\), wat betekent dat als de (\\(\\delta \\mathrm{^{13}C}\\) met een bepaalde waarde verschoven is, de fractionatie van \\(\\mathrm{^{14}C}/\\mathrm{^{12}C}\\) dat met een dubbele waarde zal gedaan hebben. Het meten van de \\(\\delta \\mathrm{^{13}C}\\) laat op die manier toe voor de \\(\\mathrm{^{14}C}\\)-metingen een correctie voor de fractionatie uit te voeren. Voor de atmosferische \\(\\mathrm{CO_2}\\) is de waarde voor \\(\\delta \\mathrm{^{13}C}\\) gelijk aan -8 (dus een lagere verhouding dan de algemene standaard, die als nulpunt dient). Bij planten kunnen er drie grote groepen onderscheiden worden. De meest voorkomende planten in West Europa volgen een gelijkaardig biochemisch proces tijdens de fotosynthese (ze worden C-3 planten genoemd) en hebben daardoor ook gelijkaardige \\(\\delta \\mathrm{^{13}C}\\)-waarden van ongeveer -23. Voor hout en houtskool is de isotopenfractionatie t.o.v. de internationale standaard gelijk aan -25. De zogenaamde C-4 planten (zoals maïs, grassen en gierst, die door een alternatieve fotosynthese beter droogte kunnen weerstaan) nemen het meest efficiënt de zwaardere isotopen op, wat resulteert in een minder negatieve \\(\\delta \\mathrm{^{13}C}\\) van -10. Indien er geen correctie wordt uitgevoerd om de hierboven beschreven processen te compenseren, kan er een afwijking tot 200 jaar in de radiokoolstofouderdom sluipen. Een dier dat hoog in de voedselketen staat, zal verhoudingsgewijs meer zware isotopen  en dus ook \\(\\mathrm{^{14}C}\\)  in zich dragen dan een dier onderaan de voedselketen. Het radiokoolstoflaboratorium rapporteert steeds de radiokoolstofouderdom rekening houdend met de isotopenfractionatie. We spreken dan over een conventionele radiokoolstofdatering. Het is steeds deze ouderdomsbepaling die moet gekalibreerd worden (zie hoofdstuk 3) om de radiokoolstofouderdom om te zetten in werkelijke kalenderjaren. 2.8 Aquatische systemen Alles wat hierboven beschreven staat, geldt voor terrestrische systemen, elke leefomgeving op het land dus. Voor aquatische systemen (oceanen, zeeën, grote meren, rivieren) is er een belangrijke nuance. Het gehalte aan \\(\\mathrm{^{14}C}\\) is in grote watervolumes immers beduidend lager dan in terrestrische systemen. Het relatieve aandeel van radioactieve koolstof die door inspoeling in grote waterbekkens terechtkomt is niet erg groot is. De voornaamste koolstofbron is te situeren aan het wateroppervlak, waar \\(\\mathrm{CO_2}\\) met de atmosfeer wordt uitgewisseld. Ook hier treedt fractionatie op, waarna een traag proces start waarbij de opgenomen koolstof zich mengt in de diepere lagen van de oceaan. Die diepere waterlagen hebben dus weinig rechtstreeks contact met de atmosfeer, waardoor dit water schijnbaar ouder is dan het bovenliggende oppervlaktewater en daardoor ook een andere verhouding aan koolstofisotopen heeft. Aangezien water uit de diepzee niet of nauwelijks wordt aangevuld met recente koolstof uit de atmosfeer en (in het geval van \\(\\mathrm{^{14}C}\\)) het radioactieve verval gewoon doorgaat, zijn er verhoudingsgewijs minder zwaardere koolstofisotopen aanwezig dan in de atmosfeer. Hetzelfde geldt voor diepere zoetwatermassas zoals meren. Dit lagere \\(\\mathrm{^{14}C}\\)-gehalte in aquatische systemen wordt het reservoireffect genoemd (Alves et al. 2018). Organismen die in een aquatische biosfeer leven zullen daardoor vanaf het begin van de voedselketen ook een andere verhouding aan \\(\\mathrm{^{14}C/{^{12}C}}\\) opnemen tijdens hun groei. Het komt er op neer dat de oceanen  en bijgevolg de levende wezens die er in leven en de opgeloste koolstof assimileren  een schijnbaar oudere leeftijd hebben t.o.v. de atmosfeer (zie 6.2). In het reservoir van de Noordzee ligt het \\(\\mathrm{^{14}C}\\)-gehalte zodanig laag dat een vandaag gevangen vis schijnbaar al ca. 400 jaar dood is. Toch blijft een radiokoolstofdatering voor aquatisch materiaal  zowel planten als dieren  mogelijk. Daarvoor wordt bij het omrekenen van de conventionele radiokoolstofouderdom naar kalenderjaren (= kalibratie, zie hoofdstuk 3) voor materiaal uit aquatische systemen  of dieren die hun voedsel uitsluitend uit de zee halen  een aangepaste kalibratiecurve gebruikt. Het lagere \\(\\mathrm{^{14}C}\\)-gehalte in oceanen, meren en rivieren wordt het reservoireffect genoemd. Ook het startpunt om de fractionatie doorheen de voedselketen in rekening te brengen, is lichtjes anders. In grote meren, zeeën en oceanen is het in het water opgeloste \\(\\mathrm{CO_2}\\) initieel al minder negatief in zijn \\(\\delta \\mathrm{^{13}C}\\) waarde in vergelijking met wat op het land het geval is (door fractionatie bij de uitwisseling van \\(\\mathrm{CO_2}\\) tussen atmosfeer en wateroppervlak). Dat vertaalt zich dan ook doorheen de aquatische voedselketen. Schelp- en schaaldieren  die zich onderaan de voedselketen bevinden  hebben \\(\\delta \\mathrm{^{13}C}\\) waarden van slechts -14 tot -12, terwijl dit bij het schelpenmateriaal zelf gemiddeld 0 bedraagt (schelpen worden grotendeels opgebouwd met in het water opgeloste koolstofverbindingen). Bij vissen, en zeker bij vissen die kleinere vissen eten, ligt dit wat hoger (minder negatief). Visetende zoogdieren zoals zeehonden staan helemaal bovenaan deze voedselketen en hebben daardoor de hoogste \\(\\delta \\mathrm{^{13}C}\\) waarden. Het summum is echter een landdier dat andere visetende zoogdieren eet: de ijsbeer. Waterplanten die \\(\\mathrm{CO_2}\\) (gedeeltelijk) uit het water halen (met bladeren onder de waterspiegel) hebben sterk variabele \\(\\mathrm{^{13}C}\\)-waarden die zowel minder negatief kunnen zijn dan landplanten tot in tegendeel extreem negatief. Wanneer resten van aquatische organismen gedateerd worden, wordt de meting van de verhouding \\(\\mathrm{^{14}C/{^{12}C}}\\) opnieuw gecorrigeerd via de verhouding \\(\\mathrm{^{13}C/{^{12}C}}\\), en wordt zo een conventionele radiokoolstofouderdom berekend. 2.9 Voedsel en stabiele isotopen Zoals hierboven beschreven, speelt isotopenfractionatie zich af in elk organisme en tussen elk (trofisch) niveau van de voedselketen. Dieren die planten eten (herbivoren) hebben een meer negatieve \\(\\mathrm{^{13}C/{^{12}C}}\\) verhouding in hun lichaam dan vleeseters (carnivoren). Herbivoren hebben m.a.w. relatief minder zware koolstofisotopen in hun weefsels opgenomen dan carnivoren. Omnivoren (alleseters) zitten daar tussenin. Ook bij stikstof (chemisch element \\(\\mathrm{N}\\)) treden er parallelle processen op. Stikstof is een veel voorkomend element dat aanwezig is in de lucht en de bodem, en geassimileerd wordt door alle levende wezens. Het kent eveneens een aantal isotopen: naast \\(\\mathrm{^{14}N}\\) komt ook de stabiele \\(\\mathrm{^{15}N}\\)-isotoop van nature voor. De verhouding van \\(\\mathrm{^{15}N/{^{14}N}}\\) ten opzichte van een standaard wordt opnieuw uitgedrukt als \\(\\delta \\mathrm{^{15}N}\\). Naarmate men zich hoger in de voedselpiramide bevindt, zal men door fractionatie bij de processen van de stofwisseling hogere waarden van deze verhouding meten, dit zowel bij dieren die hun voeding op het land of in zee vinden (figuur 2.8). Figuur 2.8: Sterk vereenvoudigde, schematische voorstelling van het effect van isotopenfractionatie voor koolstof en stikstof gemeten in botmateriaal van dieren met een verschillend dieet en plaats in de voedselketen (naar Müldner 2009). Bij archeologisch onderzoek komt met regelmaat dierlijk en menselijk botmateriaal aan het licht. De organische component van beenderen, het eiwit collageen, leent zich goed voor de analyse van de isotopenverhouding van zowel koolstof als stikstof. De gecombineerde interpretatie van beide elementen kan zo een goed idee geven over het dieet van een dier of mens. De isotopenverhoudingen van koolstof en stikstof in botmateriaal leren dus in welk segment van de voedselketen een dier of zelfs een bepaalde persoon thuishoorde. Dit gegeven zal van belang blijken bij de interpretatie van radiokoolstofdateringen (zie 6.3). Het klimaat heeft echter ook een belangrijke invloed op de isotopenverhoudingen van zowel koolstof als stikstof. Zo is in gebieden met een hogere gemiddelde temperatuur de verhouding \\(\\mathrm{^{13}C/{^{12}C}}\\) in plantenmateriaal iets minder negatief in vergelijking met onze regio. De verhouding tussen \\(\\mathrm{^{15}N}\\)- en \\(\\mathrm{^{14}N}\\)-stikstofisotopen zal in droge, warme regios hoger liggen in vergelijking met Noordwest-Europa (Amundson et al. 2003). Het terrestrisch model in figuur 2.8 is dus enkel geldig voor onze regio. In organisch materiaal uit Mediterraan gebied of de Siberische graslanden liggen de isotopenverhoudingen van koolstof en stikstof iets hoger of lager, waardoor het isotopenmodel voor die regios in blok verschuift. Deze vaststelling kan gebruikt worden binnen het erfgoedonderzoek. Zo werd op basis van de koolstof-isotopenverhouding aangetoond dat hoornpitten van zogenaamde longhorn runderen  gevonden tijdens het archeologisch onderzoek van een postmiddeleeuws leerlooierssite in het historische centrum van Brugge  wel degelijk afkomstig waren van lokaal grootgebrachte runderen, en niet van geïmporteerde dieren uit meer zuidelijke (en dus warmere) gebieden (Ervynck et al. 2003)). "],["kalibratie.html", "3 Kalibratie 3.1 Kalibratiecurves 3.2 Bomb peak 3.3 INTCAL20", " 3 Kalibratie 3.1 Kalibratiecurves De hierboven beschreven methode om de radiokoolstofouderdom te bepalen gaat uit van de veronderstelling dat het \\(\\mathrm{^{14}C}\\)-gehalte in de atmosfeer gelijk is gebleven door de eeuwen heen. Dat is echter niet geheel waar. Natuurlijke variaties in het aardmagnetisme en de zonneactiviteit veroorzaken wisselingen in het aardmagnetisch veld, waardoor een steeds wisselende hoeveelheid kosmische straling de atmosfeer binnendringt. Dit heeft tot gevolg dat de concentratie \\(\\mathrm{^{14}C}\\) in de atmosfeer nooit geheel constant was (en is). Daardoor is het noodzakelijk om gemeten radiokoolstofouderdom te corrigeren (kalibreren) voor de steeds wisselende \\(\\mathrm{^{14}C}\\)-concentratie in de atmosfeer. Zonder deze correctie of kalibratie zou het niet mogelijk zijn om radiokoolstofdateringen direct te vergelijken met historische data of andere dateringstechnieken. De variaties in de atmosferische \\(\\mathrm{^{14}C}\\)-concentratie werden in kaart gebracht door het radiokoolstofgehalte te meten in houtstalen met exact gekende ouderdom. Die zijn afkomstig van dendrochronologisch gedateerd hout, waarbij men van elke jaarring weet in welk jaar die werd gevormd (zie de handleiding Dendrochronologie en erfgoedonderzoek, Haneca 2017). Door het vergelijken van de gemeten conventionele radiokoolstofouderdom en de werkelijke ouderdom van een jaarring kan voor de afgelopen 14.000 jaar een zogenaamde kalibratiecurve worden opgesteld die de relatie tussen beide weergeeft (Reimer et al. 2020). Voor oudere periodes is de kalibratiecurve gebaseerd op de datering van organisch materiaal uit jaarlijkse sedimentlaagjes in diepe meren (varven) en op koolstof gehaald uit de aangroeilagen van koralen. De meersedimenten hebben een andere kleur in zomer en winter waardoor ze ook een gelaagdheid tonen waarin de opeenvolgende jaren van elkaar te onderscheiden zijn. Koralen worden gedateerd met andere radiometrische methoden dan \\(\\mathrm{^{14}C}\\), waarna de resultaten kunnen vergeleken worden met de \\(\\mathrm{^{14}C}\\)-datering.De huidige kalibratiecurve gaat terug in de tijd tot aan de detectielimieten van de meetinstrumenten en zo kan men materiaal tot 55.000 jaar oud kalibreren. Dergelijk oud materiaal betrouwbaar meten blijft echter een uiterst gevoelige en moeilijke opdracht (zie ook 2.5). De concentratie \\(\\mathrm{^{14}C}\\) in de atmosfeer was (en is) nooit geheel constant. De kalibratiecurve laat toe om een radiokoolstofouderdom - gerapporteerd in jaren BP en een standaardafwijking op deze meting - om te rekenen naar een bereik van kalenderjaren, uitgedrukt in jaren BC (vóór het begin van onze jaartelling) of AD (na het begin van onze jaartelling). Dit resulteert meestal in een groter bereik aan mogelijke jaren, in vergelijking met de radiokoolstofouderdom. Dit komt door de vaak grillige vorm van de kalibratiecurve en door het feit dat op de curve ook een statistische onzekerheid zit (ze is dus geen smalle lijn maar eerder een bredere band) (figuur 3.1). Figuur 3.1: Kalibratie van een radiokoolstof-ouderdom (2018 ± 25 BP) Op basis van de kalibratiecurve kan een grafiek worden opgebouwd die, doorheen de tijd, het verschil weergeeft tussen de conventionele radiokoolstofouderdom en het werkelijke kalenderjaar waaruit een materiaal stamt. Op die grafiek is te zien dat \\(\\mathrm{^{14}C}\\)-jaren tot 200 jaar te oud zijn tijdens het eerste millennium AD, maar tot 800 jaar te jong in het 5de millennium BC (figuur 3.2). De relatie tussen de conventionele radiokoolstofouderdom en de werkelijke kalenderjaren is dus niet alleen wisselend van jaar tot jaar maar vertoont ook bredere trends doorheen de tijd die verband houden met astronomische fenomenen (schommelingen in het aardmagnetisme, cycli in de zonneactiviteit, ). Figuur 3.2: Evolutie van het verschil tussen de kalenderouderdom en de radiokoolstofouderdom tussen 5000 BC en 1950 AD, berekend op basis van de IntCal20 kalibratiecurve. Zoals eerder aangehaald (zie 2.2), bepaalt de zonneactiviteit voor een groot deel de aanmaak van \\(\\mathrm{^{14}C}\\) in onze atmosfeer. Tussen 1645 en 1715 werden door toenmalige astronomen uitzonderlijk weinig zonnevlekken geobserveerd (een periode nu gekend als het Maunder-minimum), wat wijst op een extreem lage zonneactiviteit, wat een verhoogde vorming van \\(\\mathrm{ ^{14}C}\\) in de aardse atmosfeer tot gevolg had. De zonneactiviteit was tijdens de kleine ijstijd (15de-19de eeuw) bovendien al vrij laag. Door deze astronomische fenomenen, in combinatie met menselijk ingrijpen op de vegetatie (Koch et al. 2019), heeft de kalibratiecurve vanaf 1650 AD een vrij grillig en plateauvormig verloop (figuur 3.2). Het meest recente deel van de kalibratiecurve laat zien dat er aan het begin van de 20ste eeuw in de atmosfeer minder \\(\\mathrm{^{14}C}\\) aanwezig was dan ooit voorheen. Dit komt omdat vanaf halfweg de 19de eeuw de verbranding van fossiele brandstoffen enorm steeg door de industriële revolutie. Fossiele brandstoffen bestaan uit miljoenen jaren oude koolstof, en bevatten dus geen \\(\\mathrm{^{14}C}\\) meer. Aangezien deze oude koolstof massaal in de atmosfeer terechtkwam, kregen alle deelnemers aan de koolstofcyclus minder \\(\\mathrm{^{14}C}\\) in hun weefsels, en dus een oudere radiokoolstofouderdom. 3.2 Bomb peak Vlak na de eerste nucleaire testen en het gebruik van atoombommen in 1945, en vooral tijdens de daaropvolgende wapenwedloop met tal van nucleaire experimenten in de atmosfeer, steeg halfweg de 20ste eeuw het gehalte aan \\(\\mathrm{^{14}C}\\) in de atmosfeer dramatisch, tot meer dan 100% boven het gemiddelde normale niveau van vóór de postmiddeleeuwse periode (Hua et al. 2013). In de noordelijke hemisfeer bereikte het gehalte aan \\(\\mathrm{^{14}C}\\) daardoor een piekwaarde in 1963, een fenomeen waarnaar nu wordt verwezen als de bomb peak (figuur 3.3). In de zuidelijke hemisfeer werd een gelijkaardige piekwaarde geregistreerd in 1965. Een radiokoolstofanalyse op recent gevormd organisch materiaal wordt niet uitgedrukt als een conventionele \\(\\mathrm{^{14}C}\\) ouderdom. Aangezien 1950 als het referentiejaar 0 BP werd vastgelegd, zouden meer recente materialen een negatieve \\(\\mathrm{^{14}C}\\) ouderdom moeten krijgen, wat theoretisch uiteraard niet wenselijk is. In dergelijke gevallen wordt daarom niet langer de conventionele \\(\\mathrm{^{14}C}\\) ouderdom berekend, maar de fraction modern carbon (\\(\\mathrm{ F^{14}C}\\)) of, als percentage uitgedrukt: het percentage modern carbon (\\(pMC\\)). Dit is de verhouding van de gemeten \\(\\mathrm{^{14}C}\\)-activiteit ten opzichte van de internationaal vastgelegde standaard. Figuur 3.3: De bomb peak zoals geobserveerd in het noordelijk halfrond, met maximale waarde in 1963, als gevolg van thermonucleaire testen tijdens de wapenwedloop in de jaren 1950 en 1960. De huidige kalibratiecurve voor de periode na 1950 in onze regio is Bomb13NH1 (Hua et al. 2013). Het grillige verloop van de kalibratiecurve in het meest recente, postmiddeleeuwse deel van de chronologie zorgt ervoor dat het quasi onmogelijk is om materiaal daterend van na 1650 AD en voor 1955 AD - wanneer de hoeveelheid \\(\\mathrm{^{14}C}\\) in de atmosfeer begint te stijgen door nucleaire experimenten - met enige precisie met de radiokoolstofmethode te dateren. Dat beperkt de range van de radiokoolstofmethode dus van ca. 55.000 jaar geleden tot het midden van de 17de eeuw. De bomb peak kan echter wel gebruikt worden om bijvoorbeeld 20ste-eeuwse vervalsingen van oudere of originele kunstwerken te onderscheiden. Indien hoge \\(\\mathrm{^{14}C}\\)-concentraties worden gemeten in een materiaal en deze beduidend hoger liggen dan tijdens het postmiddeleeuwse gedeelte van de kalibratiecurve, wijst dit op een recente datering, rond de bomb peak. Dergelijk recente dateringen, op basis van het gehalte aan modern carbon (pMC) geven echter steeds twee mogelijkheden, één links en één rechts van de bomb peak in 1963. Door natuurlijk verval en de steeds maar toenemende aanrijking van de atmosfeer met oude koolstof (door verbranding fossiele brandstoffen) deemstert het effect van de bomb peak langzaam weg en zal binnen een aantal jaar het gehalte aan radiokoolstof in de atmosfeer terug op het niveau komen van het postmiddeleeuwse deel van de kalibratiecurve. 3.3 INTCAL20 Kalibratiecurves worden met enige regelmaat verlengd, verfijnd en aangevuld met recent onderzochte datasets. Ook de achterliggende modellering kan op basis van nieuwe statistische technieken aan herziening toe zijn. Geactualiseerde kalibratiecurves worden als sinds de jaren 1960 gepubliceerd (Stuiver en Suess 1966). De meest recente update kwam er in 2020 (Reimer et al. 2020), met de IntCal20 kalibratiecurve, ter vervanging van Intcal13 (uit 2013). Deze nieuwste kalibratiecurve - voor terrestrische systemen op het noordelijke halfrond  is tot 11.960 BC volledig gebaseerd op dendrochronologisch gedateerd hout. Het oudere gedeelte is samengesteld met metingen op jaarringchronologieën die via wiggle-matching bij benadering zijn gedateerd (zie 7.6), sedimentlagen uit diepere meren (varven), mariene sedimenten, druipstenen (speleothems) en koralen, en gaat tot 55.000 jaar BP terug in de tijd (http://intcal.org). De globale trend in de IntCal20 kalibratiecurve wijkt tot ca. 25.000 jaar terug weinig af van de voorgaande gepubliceerde kalibratiecurven. Voor nog oudere perioden is er wel een significant verschil doordat er bij de update van de kalibratiecurve meer meetpunten van goed gedateerd materiaal zijn opgenomen. Dit uit zich bij het kalibreren van oud materiaal in vrij grote verschillen in vergelijking met de kalibratie met de vorige kalibratiecurven. Globaal gezien zal het verschil na kalibratie met behulp van IntCal20 in vergelijking met IntCal13, de vorige kalibratiecurve, vrij beperkt zijn voor de historische perioden, maar dit verschil kan oplopen tot enkele honderden jaren bij de kalibratie van ouder materiaal (Reimer 2020; Van der Plicht et al. 2020). IntCal20 heeft in vergelijking met vroegere kalibratiecurven veel meer detail en ziet er daardoor ook wat nerveuzer uit, met meer kleine schommelingen. Dit is het gevolg van de integratie van metingen op materiaal met een hoge tijdsresolutie, zoals de jaarlijkse groeiringen in dendrochronologisch gedateerd hout. Ook de vrij recente ontdekking van zogenaamde Miyake-events  een plotse, sterke toename van de \\(\\mathrm{^{14}C}\\)-concentratie in de atmosfeer als gevolg van een protonenstorm veroorzaakt door een zonnevlam (solar particle event (SPE)) - in 774-75 AD en 993 AD (Miyake et al. 2013 en 2012) zorgen op die plaatsen voor een duidelijk verschil met vorige kalibratiecurven. Door het meer nerveuze karakter van IntCal20 zal een gekalibreerde radiokoolstofdatering vaker resulteren in een discontinu bereik aan mogelijke kalenderjaren, in vergelijking met de oudere kalibratiecurven. Het is aangewezen radiokoolstofdateringen altijd met de meest recente kalibratiecurve te (her)kalibreren. Radiokoolstofdateringen die werden uitgevoerd vóór de publicatie van de IntCal20 curve, werden doorgaans met de toen geldende kalibratiecurve gekalibreerd (IntCal13, IntCal09, ). Indien we dergelijke oudere dateringen willen vergelijken met recent uitgevoerde radiokoolstofanalyses, dan moet de volledige set aan dateringen gekalibreerd worden met dezelfde (en meest recente) kalibratiecurve. Voor de vroeger uitgevoerde dateringen kan het bereik aan mogelijke kalenderjaren na kalibratie daardoor wel afwijken t.o.v. de origineel gerapporteerde datering. "],["onderzoeksvragen.html", "4 Onderzoeksvragen en -strategie 4.1 Welk materiaal? 4.2 Selectie van geschikt materiaal 4.3 Dateringsstrategie 4.4 Oud-hout-effect 4.5 Residueel en intrusief materiaal 4.6 Periode en precisie", " 4 Onderzoeksvragen en -strategie In principe kan alle organisch materiaal gedateerd worden met de radiokoolstoftechniek. Organisch materiaal bevat koolstof en zal dus oorspronkelijk ook een fractie radioactieve koolstof in zich hebben opgeslagen, wat een ouderdomsbepaling mogelijk maakt. Toch zijn er enkele belangrijke beperkingen en aandachtspunten bij dateringsprojecten zowel de materiaalkeuze als de vraagstelling moeten sturen. Dat geldt trouwens ook voor anorganisch materiaal, waarbij de materiaalkeuze al veel beperkter is vermits niet alle anorganische stoffen koolstof bevatten. De radiokoolstofmethode dateert een materiaal, maar de erfgoedonderzoeker wil doorgaans de datering van een bepaalde gebeurtenis of activiteit bepalen. Het is dan ook uitermate belangrijk om een innig verband te hebben tussen het dateerbaar materiaal en deze gebeurtenis of activiteit. Binnen het erfgoedonderzoek wordt dit verband afgeleid uit de kennis die men heeft opgebouwd tijdens archeologische bodemingrepen of bouwhistorisch onderzoek. De veronderstellingen (en de onzekerheid hierop) die aan de basis liggen van deze verbanden tussen materiaal en activiteit moeten steeds zorgvuldig en kritisch geanalyseerd worden. De radiokoolstofmethode dateert een materiaal. De erfgoedonderzoeker wil echter meestal de datering van een gebeurtenis of activiteit bepalen. Een staalname en datering van materiaal met een gekende tafonomische achtergrond en een bij de opgravingen of bouwhistorisch onderzoek goed geëvalueerd stratigrafisch verband zal de kenniswinst maximaliseren (Ervynck et al. 2015). Rijzen er na de radiokoolstofdatering vragen over de herkomst van het materiaal, het onderlinge verband tussen het staal en het archeologisch spoor of de activiteit die men wil dateren, dan is de uitgevoerde analyse een verkwisting van tijd en middelen. Een adequate staalname en selectie van geschikt materiaal vormt het fundament van de uiteindelijke dateringsresultaten en hun interpretatie (Ashmore 1999). 4.1 Welk materiaal? Eén van de vaakst gedateerde materialen is hout, zowel in droge, waterverzadigde als verkoolde toestand. Hout is dan ook één van de meest gebruikte grondstoffen doorheen de geschiedenis van de mens. Bovendien vraagt het materiaal slechts een vrij eenvoudige behandeling voorafgaand aan de radiokoolstofdatering (zie 5.4). Andere plantaardige resten, zoals zaden en vruchten, zijn eveneens ideaal materiaal om tot een radiokoolstofdatering te komen. Uit pakketten van niet-vergane plantenresten, zoals veenlagen, kunnen zowel bulkstalen als specifieke macroresten (zaden, stukjes hout, ) voor een datering geselecteerd worden. Vezels van plantaardige oorsprong, al dan niet verwerkt in touw, kledij of ander textiel zijn eveneens opgebouwd uit koolstofverbindingen en kunnen dus een datering opleveren. Beenderen, zowel van dier als mens, bevatten aanzienlijke hoeveelheden koolstof. Indien beendermateriaal in het bodemarchief bewaard is gebleven, bestaat echter de kans dat het botweefsel (recente) koolstof heeft uitgewisseld met in de bodem aanwezige koolstofverbindingen (zoals humuszuren, ). Een stukje bot dateren kan daardoor een te jonge radiokoolstofdatering opleveren. Om dat te verhelpen worden eiwitcomponenten  hoofdzakelijk collageen  uit het botmateriaal geëxtraheerd. Dit collageen is tijdens het verblijf in de bodem niet geneigd om meer recente koolstof in te bouwen en vormt zo een betrouwbare bron van oude koolstof voor de radiokoolstofanalyse. Bij crematies kunnen stukken witverbrand bot ook een datering opleveren. Hier is in regel geen collageen meer aanwezig, en moet men noodgedwongen een ander bestanddeel  in dit geval het anorganische apatiet  afzonderen en dateren. Apatiet is een mineraal waarin ook koolstof kan opgenomen zijn. Ook tanden, hoorn en haar zijn geschikt materiaal voor een radiokoolstofdatering. Hoorn en haar zijn opgebouwd uit keratine, een eiwit dat als bron voor de koolstofdatering kan worden gebruikt. Bij tanden kan koolstof worden gehaald uit de verschillende delen: email, dentine en cementum. Gelooide huid die tot leer werd verwerkt, of ruwe huid die onder droge of extreem natte omstandigheden bewaard is gebleven, kan eveneens bemonsterd worden voor een radiokoolstofanalyse. Voor de bouw van historische gebouwen werden doorgaans niet-hydraulische of slechts gedeeltelijk hydraulische mortels gebruikt als bindmiddel tussen de natuur- of bakstenen bouwelementen (Balen et al. 2003). Niet-hydraulische (kalk)mortel hardt uit door blootstelling aan de lucht, de hydraulische variant wordt hard door reactie met nevenbestanddelen zoals klei, kalk en water. In principe wordt een niet-hydraulische kalkmortel als volgt bereid (figuur 4.1). Kalksteen of schelpen, al dan niet tot poeder vermalen, worden op hoge temperatuur gebracht waardoor het calciumcarbonaat (\\(\\mathrm{CaCO_3}\\)) ontbindt tot calciumoxide (\\(\\mathrm{CaO}\\)) of ongebluste kalk, en (\\(\\mathrm{CO_2}\\)) (reactie 1). Aan de ongebluste kalk wordt water (\\(\\mathrm{H_2O}\\)) toegevoegd zodat calciumhydroxide (\\(\\mathrm{Ca(OH)_2}\\)) of gebluste kalk ontstaat (reactie 2). Die wordt vermengd met een vulmiddel (zoals bv. zand) waardoor men mortel bekomt. Na het metselen zal de gebluste kalk zich binden met koolstofdioxide uit de lucht en opnieuw calciumcarbonaat vormen (reactie 3). Dit calciumcarbonaat vormt uiteindelijk de uitgeharde mortel tussen de natuur- of bakstenen. \\[ \\mathrm{CaCO_3} \\xrightarrow{\\text{warmte}} \\mathrm{CaO + CO_2} \\ \\ \\ [1]\\] \\[\\mathrm{CaO} \\xrightarrow{\\text{water}} \\mathrm{Ca(OH)_2}\\ \\ \\ [2]\\] \\[\\mathrm{Ca(OH)_2 + CO_{2\\ \\ (atm.)}} \\rightarrow \\mathrm{CaCO_3}\\ \\ \\ [3]\\] Uit reactie 3 blijkt duidelijk dat er rechtstreeks (\\(\\mathrm{CO_2}\\)) uit de lucht wordt ingebouwd in de calciumcarbonaatmolecule, terwijl de originele, oude \\(\\mathrm{CO_2}\\) tijdens het verhitten (reactie 1) is uitgestoten. De \\(\\mathrm{^{14}C}\\)-concentratie in de mortel weerspiegelt met andere woorden de \\(\\mathrm{ ^{14}C}\\)-concentratie van de atmosfeer ten tijde van de bouw van het metselwerk. Na deze reactie gaat het radioactieve verval van de koolstofisotopen verder zijn gang terwijl er geen uitwisseling meer is met de atmosfeer en de \\(\\mathrm{ ^{14}C}\\) dus niet wordt aangevuld. In principe is mortel dus even goed te dateren met de radiokoolstofmethode als een stuk hout of een dierlijk of menselijk bot. Figuur 4.1: Proces van aanmaak en toepassing van een hydraulische kalkmortel (naar Heinemeier et al. 2010). Soms wordt ervoor geopteerd om niet zozeer de mortel op zich te dateren, maar partikels houtskool ingesloten in de mortel. Men gaat er dan van uit dat die afkomstig zijn van het vuur waarin de kalksteen of de schelpen werden gebrand om ongebluste kalk te bekomen. Er zijn echter scenarios denkbaar die deze veronderstelling kunnen ondergraven en die aldus een te oude datering opleveren. Zo kan houtskool eeuwenlang in de (zand)bodem bewaard blijven en tijdens het mengen van de mortel met zand in de mortel terecht komen. Soms is het afkomstig van gerecycleerd (en dus ouder) hout dat gebruikt werd als brandstof bij het verhitten van de kalksteen. Om nog maar te zwijgen over een mogelijk oud-hout effect (zie 4.4). Een extreme vorm van contaminatie kan optreden wanneer steenkool is gebruikt om de kalk te branden. Kleine partikels van deze fossiele brandstof kunnen in de mortel zijn opgenomen en zien er op het eerste gezicht uit als archeologische houtskool. Een aantal andere, niet-organische materialen wordt onder bepaalde omstandigheden ook aanzien als betrouwbare bron van oude, te dateren koolstof, al is dit dikwijls nog onderzoek in een experimenteel stadium. Zo kon loodcarbonaat uit de vermeende (loden) grafkist van Sint-Idesbald (een 12de-eeuwse abt van de Duinenabdij te Koksijde) gedateerd worden en werd bevestigd dat de menselijke resten niet van deze heilige konden komen. Het loodcarbonaat ontstond tijdens de ontbinding van het mensenlichaam, waarbij methaan (\\(\\mathrm{CH_4}\\)) en koolstofdioxide (\\(\\mathrm{CO_2}\\)) uit de menselijke resten vrijkomen, die op hun beurt reageerden met de loden grafkist. De koolstof in het loodcarbonaat is dus afkomstig van het lichaam van de overledene en aldus een geschikte bron om het overlijden van deze persoon te dateren (Van Strydonck et al. 2016). Daarnaast vinden we loodcarbonaat soms terug in zalfpotjes of andere toiletartikelen: dit product heeft in poedervorm een bleke kleur welke in het oude Egypte al werd gebruikt als cosmetica. Tijdens het productieproces van dit gegeerde poeder wordt koolstof uit de atmosfeer in het loodcarbonaat vastgelegd, wat nu  met een aangepast laboratoriumprotocol  een radiokoolstofdatering mogelijk maakt (Beck et al. 2018). Ook de koolstof gevangen in ijzer kan een datering van het smeltproces opleveren, op voorwaarde dat geen steenkool, maar houtskool werd gebruikt als brandstof (Cook et al. 2003). Steenkool bevat immers geen \\(\\mathrm{ ^{14}C}\\) meer door het eeuwenlange radioactief verval, waardoor een veel te oude datering zou bekomen worden. 4.2 Selectie van geschikt materiaal Indien men een gebeurtenis in het verleden, zoals de vulling van een archeologisch spoor, chronologisch wil plaatsen, stelt zich  bij geschikte bewaringsomstandigheden  allereerst de keuze van het te dateren materiaal (het soort en type van vondst). Zaden en vruchten dienen zich dikwijls aan als ideaal materiaal om vondsten, sporen of structuren te dateren. Ze komen in het bodemarchief zowel voor in verkoolde als onverkoolde vorm en zijn kortlevende structuren, dus niet onderhevig aan een oud-hout-effect (zie verder, 4.3). Belangrijk is wel om terrestrische soorten uit te kiezen, zo vermijdt men het aquatisch reservoireffect (zie 2.8). Ook houtskool en hout zijn zeer geschikt dateringsmateriaal maar kunnen onderhevig zijn aan een oud-hout-effect (zie 4.3). Dieren- en mensenresten laten zich eveneens goed dateren maar bij crematies kunnen complicerende factoren optreden (zie 4.4). Resten van aquatische dieren worden best uitgesloten, vanwege het moeilijk te bepalen reservoireffect, en dat geldt ook voor de resten van dieren die aquatische organismen tot voedsel nemen. Om die reden kan ook het dieet van vroegere mensen het dateren van hun resten bemoeilijken (zie 2.9). Het botmateriaal van grazende dieren (met een dieet van louter terrestrische planten) is daarom beter geschikt materiaal. Wanneer mensenresten worden gedateerd, vormen deze van jong gestorven personen een wat meer betrouwbare keuze dan deze van oudere individuen. Tijdens het leven gaat de op- en afbouw van weefsels steeds weer door (= remodeleren) waardoor het \\(\\mathrm{^{14}C}\\)-gehalte in een lichaam hetzelfde blijft als in de atmosfeer. Een skeletdeel van een jong gestorven persoon dateren zal daardoor een goede benadering geven voor het tijdstip van overlijden. Bij oudere mensen verloopt deze remodelering echter niet meer zo vlot, waardoor in hun skelet steeds meer oude koolstof blijft zitten. Indien men botmateriaal dateert van een persoon die ouder was dan 60 jaar op het moment van overlijden, kan er tussen de radiokoolstofdateringen en het tijdstip van overlijden een maximaal verschil van ca. 30 jaar optreden (Ubelaker et al. 2015). Bij huisdieren die voor de vleesvoorziening worden gebruikt, stelt dit probleem van remodelering zich nauwelijks omdat zij toch op vrij jonge leeftijd worden geslacht. In veel gevallen lijkt een datering op zaden en vruchten, of jong houtig materiaal (vanwege het oud-houteffect, zie 4.3) een goede keuze. Men dient er zich wel steeds van bewust te zijn dat verkoold materiaal inert is tegen biologische degradatie en honderden, zelfs duizenden jaren in het bodemarchief aanwezig kan blijven zonder te vergaan. Mogelijk zijn verkoolde zaden en vruchten of kleine partikels houtskool in het bodemarchief dus residueel (zie ook 4.5). Ook gecremeerd menselijk of dierlijk botmateriaal kan trouwens lang in de bodem bewaard blijven en als residuele vondst in archeologische sporen opduiken. Indien men echter zeker is dat het verkoold materiaal niet residueel is of men net het branden van houtskool, een crematieproces of een brand wil dateren, is het uiteraard wel geschikt om die gebeurtenis te dateren. In bodemomstandigheden waarin onverkoold planten- of dierenmateriaal in regel niet bewaart (zoals droge zand- of leembodems) maar dit toch aanwezig is, is de kans echter groot dat het om recente, intrusieve resten gaat. In die gevallen is een datering van het onverkoolde materiaal zinloos en vormen de verkoolde resten een betere optie. Aardewerk is op zich niet via radiokoolstof te dateren, maar aan de binnenzijde van menige pot, pan of kruik heeft zich soms een korst van etensresten opgebouwd. Aangezien die etensresten rechtstreeks gelinkt zijn aan het gebruik van het recipiënt, en gebruiksaardewerk in regel geen lange levensduur kent, kan een radiokoolstofdatering op dat organisch materiaal wel een betrouwbare datering voor het gebruiksvoorwerp opleveren. Een meer doorgedreven residu-analyse kan bijkomend nog details onthullen over de inhoud van het recipiënt, wat soms nodig is om een reservoireffect uit te sluiten (zie 2.8). 4.3 Dateringsstrategie De selectie van het te dateren materiaal hangt in grote mate samen met de onderzoeksvraag. Eerst moet men scherpstellen welke gebeurtenis men wil dateren. Daarna kan men op zoek naar het meest geschikte materiaal. Bij archeologisch dateringsonderzoek moet de vraagstelling dus steeds duidelijk geformuleerd worden. Als een vondst uit een spoor wordt gedateerd, wil men dan de ouderdom te weten komen van de vondst op zich (ongeacht zijn mogelijk residuele of intrusieve aard) of wil men via de datering van de vondst weten uit welke tijd het spoor stamt? En gaat in het laatste geval de interesse dan naar de aanleg van het spoor, naar het gebruik of naar de opgave? Als bij een archeologisch terreinonderzoek een kistbegraving wordt aangetroffen kan men zowel het menselijk skeletmateriaal als het hout van de kist dateren. Zowel bot als hout zijn immers opgebouwd met koolstof. Met het botmateriaal dateer je het overlijden van de persoon in kwestie, met het hout dateer je het kappen van de boom waaruit de planken voor de kist gezaagd zijn. Vermoedelijk is men eerder geïnteresseerd in het eerste. De radiokoolstofdatering van de kist kan echter wel overwogen worden indien het botmateriaal te sterk gedegradeerd is. Dezelfde vraag stelt zich bijvoorbeeld bij het archeologisch onderzoek van een houten waterput (Debruyne et al. 2013). Wil men de aanleg dateren, dan is het materiaal waarmee de bekisting is uitgevoerd waarschijnlijk het meest geschikte materiaal om te dateren. Indien een dendrochronologische analyse geen uitsluitsel kon geven, kan een radiokoolstofdatering op een stuk spinthout van de planken van de bekisting overwogen worden (wanneer die niet uit hergebruikt hout is samengesteld). Ook kleinere stukjes van twijgen (jong hout) waarmee grotere onderdelen aan elkaar vast zijn gemaakt, vormen geschikt materiaal om de aanleg te helpen dateren. Eventueel kan ook materiaal uit de aanlegkuil hiervoor in aanmerking komen, al dient men er zich bewust van te zijn dat in de aanlegkuil dikwijls residueel materiaal is beland, dat bovendien een vermenging kan zijn van vondsten met uiteenlopende dateringen. Het gebruik van de waterput zal eerder te dateren vallen door materiaal uit de bezinkingslaag te dateren, tot stand gekomen uit toevallig in de put gedwarreld materiaal. Dat is tenminste zo indien het niet om herwerkt, residueel materiaal gaat, dat vanuit oudere archeologische contexten in de vulling is terechtgekomen. Aangezien een waterput (normaal gezien) regelmatig werd geruimd, zullen niet-residuele vondsten uit de gebruiksfase vooral uit klein materiaal bestaan (zaden, vruchten, kleine dierenresten, kleine artefacten,). Dit materiaal kan via een radiokoolstofanalyse gedateerd worden. Een rituele depositie onderin de schachtvulling maar bovenaan het sediment uit de gebruiksfase kan een datering geven voor de opgave van de structuur, en aldus ook een schatting geven van hoe lang de put in gebruik is geweest, indien de aanleg goed gedateerd kon worden. Het materiaal afgezet na de (soms rituele) opgave van de put moet, wat de datering betreft, opgesplitst worden in natuurlijke afzettingen die in de schacht belandden (omdat die als een val voor dieren en plantenresten werkte) en door de mens aangebracht afval of andere afzettingen. Bij die laatste antropogene deposities kan steeds residueel materiaal zitten, wat het risico oplevert voor een te oude datering voor het tijdstip van opgave. De sterkte van de analyse zit steeds in het in verband brengen van de dateringen van verschillende structuurelementen, en een goede tafonomische en stratigrafische analyse. Een voorbeeld van hoe de interactie tussen \\(\\mathrm{^{14}C}\\)-analyses en dendrochronologische dateringen de interpretatie van bepaalde structuren of gebruiksfasen kan scherper stellen, wordt geleverd door de archeologische site Kluizenmolen (Sint-Gillis-Waas) waar in 2010 een waterput dendrochronologisch werd gedateerd, met een veldatum die te situeren is tussen 52 en 61 AD. Uit diezelfde waterput werd ook een takje uit de organische vulling gedateerd met de radiokoolstofmethode. Dit leverde een datering op van 2001 ± 31 BP (RICH-20248), wat gekalibreerd met 95,4% probabiliteit een datering tussen 51 BC en 84 BC (90,8%) of 95 en 116 AD (4,6%) oplevert. Koppelen we dit terug met de dendrochronologische datering, en nemen we aan dat de organische opvulling zich pas begon te vormen na de opgave van de waterput, dan is de kans groot dat deze maximaal 23 (= 84 - 61) tot 32 (= 84 - 52) jaar in gebruik is geweest (figuur 4.2). De gekalibreerde radiokoolstofdatering wijst echter ook op de mogelijkheid dat het takje uit de opvulling een nog jongere datering heeft, nl. tussen 95 en 116 AD. Alhoewel dit minder waarschijnlijk is dan het grotere dateringsinterval (4,6% t.o.v. 90,8%), mag dit meest recente interval niet genegeerd worden. Duidelijk is wel dat de combinatie van beide dateringstechnieken toelaat om tot een meer diepgaande interpretatie te komen. Al gaan we er in dit geval wel vanuit dat het gedateerde takje niet residueel of intrusief is. Figuur 4.2: De dendrochronologische datering van de Romeinse waterput WP2 van de site Kluizenmolen en de gekalibreerde radiokoolstofdatering van een takje uit de organische vulling van de waterput. Daaruit valt af te leiden dat deze waterput waarschijnlijk 23 tot 32 jaar in gebruik was, als we aannemen dat de organische opvulling pas startte na de opgave van de waterput. Bij bouwhistorisch onderzoek is het soms wat zoeken naar geschikt materiaal om te dateren. Kalkmortel is daar vaak een mogelijke bron van oude koolstof, en is meteen ook rechtstreeks in verband te brengen met een historische activiteit: het metselen van muurwerk (Hajdas et al. 2017; Heinemeier et al. 2010). Historische kapconstructies  die vaak een nauw verband vertonen met het muurwerk of een bepaalde bouwfase  zijn samengesteld uit tientallen stukken bouwhout. Indien op een keper, balk of plank nog spinthout (zie 4.4) aanwezig is, kan de radiokoolstofdatering van zon stuk bouwhout een uitstekende datering opleveren voor het kappen van de bomen waaruit die balken werden gezaagd (als dendrochronologisch onderzoek geen uitkomst biedt). Al dient men rekening te houden met de beoogde vraagstelling en precisie (zie verder, 4.6). Soms zitten interessante stukken organisch materiaal wat beter verstopt, of worden ze niet meteen opgemerkt. Houten stelwiggen, die onder een kolom of sokkel werden aangebracht bij de opbouw van een natuurstenen constructie, zijn daar een voorbeeld van (figuur 4.3). Figuur 4.3: Stelwiggen tussen de sokkels en de schachten van de colonnetten van het triforium van het zuidtransept en het schip in de O.L.V-basiliek van Tongeren. Deze wigvormige stukjes hout werden geselecteerd voor een 14C-datering aangezien ze rechtstreeks in verband staan met de bouw van het triforium. Tot slot een bedenking die eigenlijk bij aanvang moet gemaakt worden: zijn er reeds andere bronnen gekend die een scherpe datering opleveren en is een radiokoolstofdatering dus wel nodig? Indien een archeologische context al scherp gedateerd is door het aanwezige aardewerk (in sommige culturele perioden kan dit), kan een radiokoolstofdatering waarschijnlijk weinig (of geen) extra informatie opleveren. Zeker als men bedenkt dat een gekalibreerde radiokoolstofdatering met 95% statistische zekerheid meestal een bereik heeft dat al vlug 80 tot 100 jaar omvat. In meerdere culturele perioden kan het aardewerk nauwer gedateerd worden. Een radiokoolstofdatering is wellicht ook niet nodig indien een spoor gedateerd is door muntvondsten of een historische omkadering kent (alhoewel historische bronnen altijd kritisch moeten bekeken worden). Hout dat dendrochronologisch kan gedateerd worden behoeft natuurlijk ook geen radiokoolstofanalyse. Het is aangeraden bij dergelijke afwegingen ook steeds de kalibratiecurve te bekijken, gezien de precisie na kalibratie sterk per periode kan verschillen (zie verder, 4.6). Natuurlijk kan het binnen een spoor toch nuttig zijn een \\(\\mathrm{ ^{14}C}\\)-datering van bepaalde vondstcategorieën te confronteren met de dateringen (cultureel, historisch of radiometrisch) van andere types van vondsten, bijvoorbeeld wanneer er een vermoeden is van tafonomische vermenging binnen het vondstensemble. Het kan dan gaan om residuele of intrusieve objecten (zie 4.5), of in het algemeen om vondstensembles van gemengde oorsprong. 4.4 Oud-hout-effect Het oud-hout-effect wordt tegenwoordig als een soort containerbegrip gebruikt voor alles wat kan mis gaan bij het dateren van hout en houtskool uit archeologische, bouwhistorische en museale contexten. In oorsprong verwijst het naar de problemen die kunnen opduiken bij het dateren van kernhout. Kernhout is het dode houtweefsel waarin geen actief transport van water en voedingsstoffen meer kan plaatsvinden. Het bevindt zich in het centrale gedeelte van een stam en wordt omgeven door het spinthout, dat aan de buitenzijde van de stam gelegen is, net onder de schors (zie figuur 4.4) en Haneca (2017) voor meer detail). Bij een levende boom wordt elk jaar een nieuw laagje hout gevormd vanuit een weefsellaag (het cambium) die zich net onder de schors bevindt. Het jongste, meest recent gevormde hout situeert zich dus aan de buitenzijde van een stam. Naarmate de boom ouder wordt, zal zich een steeds groter leeftijdsverschil opbouwen tussen de meest recent gevormde jaarring aan de buitenzijde van de stam en het centrale gedeelte van een boom, dat enkel uit dood houtweefsel bestaat. Aangezien sommige bomen wel honderden jaren oud kunnen worden, kan de datering van een stuk kernhout (dat dus mogelijk werd gevormd toen een eeuwenoude boom nog maar enkele jaren oud was) een sterk vertekend beeld opleveren van het kappen van die boom (meestal de gebeurtenis die men wil dateren). Een radiokoolstofdatering van een stuk kernhout is daardoor slechts te interpreteren als een post quem-datering, en ligt mogelijk vele decennia ver verwijderd van de werkelijke kapdatum. Figuur 4.4: Doorsnede van een eikenhouten stam. Om terug te keren op het voorbeeld van de waterput, blijkt het dus belangrijk zich te realiseren dat een exacte datering van de aanleg van de put (zowel via dendrochronologie als radiokoolstofdatering) enkel mogelijk wordt wanneer het jongste hout van de gekapte en gebruikte bomen of takken aanwezig is: spinthout dus, al dan niet met schors. Indien er geen spinthout (met schors) meer aanwezig is op het constructiehout, levert een datering enkel een terminus post quem op voor de aanleg van de waterput. Dit oud-hout-effect kan voor een deel omzeild worden door een aantal vuistregels in acht te nemen: Dateer enkel stukken hout waaraan nog schors vast zit. Het hout net onder de schors is het ideale materiaal om het vellen van die boom (en dus het stuk hout dat uit de stam werd gehaald) te dateren. Indien geen schors aanwezig is, kan spinthout gedateerd worden. De aanwezigheid van spinthout betekent immers dat slechts een beperkt aantal jaarringen ontbreken tot aan de schors of laatste gevormde jaarring voor het kappen van die boom. Dunne takjes of twijgen zijn voor een datering interessanter dan grote stukken hout (zonder schors of spint). Aan takjes en twijgen zit dikwijls wel nog de schors en ze zijn opgebouwd uit hout dat in slechts één of een beperkt aantal jaren werd gevormd. Indien enkel stukken hout voorhanden zijn waar geen schors meer aan vast hangt, wordt best een selectie gemaakt op basis van de houtsoort. Hout van relatief kortlevende bomen en struiken (zoals hazelaar, wilg, els,) krijgt dan de voorkeur op langlevende soorten zoals eik en beuk. Bij die laatste groep is het risico op een aanzienlijk oud-hout effect beduidend hoger. Hout of houtskool moet dus eerst op soort worden gebracht (gedetermineerd) vooraleer het als radiokoolstofstaal te gebruiken. Schors op zich kan ook onderhevig zijn aan een oud-hout effect. Het is immers houtweefsel dat zich heeft opgebouwd doorheen de levensloop van een groeiende boom. In tegenstelling tot het hout bevindt het oudste materiaal zich aan de buitenzijde van de schors. Bij dunne takken stelt zich dit probleem niet, aangezien daar de schors eveneens nog dun is en zich heeft opgebouwd over een beperkt aantal jaren. Daarnaast wordt de term oud-hout-effect ook soms aangehaald indien er sprake is van hergebruik van ouder bouwhout. De datering van hergebruikt, ouder materiaal zal uiteraard geen verband houden met de gebeurtenis die men wil dateren, maar een (veel) oudere uitkomst opleveren. Een goede inspectie en selectie van het beschikbare materiaal kan ervoor zorgen dat hergebruikt bouwhout tijdig wordt herkend (bv. door de aanwezigheid van niet-functionele verbindingen, bewerkingssporen of een sterk afwijkende vorm t.o.v. het andere hout uit dezelfde collectie). Hiermee verwant is het gebruik van hout van bomen die op dat ogenblik al een tijd dood waren. Soms stonden die nog recht, soms gaat het om gevallen exemplaren maar in beide gevallen kan de sterfdatum van de boom beduidend ouder zijn dan de datum van het gebruik van het hout. De impact van deze praktijk valt helaas heel moeilijk te detecteren. Tot slot kan er ook een oud-hout-effect optreden bij crematies, waar (oud) hout wordt gebruikt op de brandstapel. Indien men een wat oudere boomstam of tak als brandhout gebruikt bij een crematieritueel komt alle opgeslagen koolstof onder de vorm van \\(\\mathrm{CO_2}\\) vrij bij het aanmaken van de brandstapel. De stoffelijke resten van de overledene worden tijdens dit ritueel verbrand en de botten ondergaan een crematieproces. Tijdens deze crematie wordt er uiteindelijk ook \\(\\mathrm{CO_2}\\) opgenomen uit de omgevende atmosfeer en ingebouwd in het gecremeerde bot (Olsen et al. 2013; Snoeck et al. 2014; Van Strydonck et al. 2010). Op de brandstapel bestaat die atmosfeer echter voor een groot deel uit \\(\\mathrm{CO_2}\\) die is vrijgekomen tijdens het verbranden van het hout. Het oudere hout uit het centrum van een stam kan aldus een verouderend effect hebben op het gecremeerde botmateriaal. De bekomen dateringen kunnen daardoor te oud uitvallen. 4.5 Residueel en intrusief materiaal Het organisch materiaal dat men aantreft tijdens archeologisch onderzoek is niet altijd rechtstreeks in verband te brengen met de gebeurtenis die men wil dateren. Stukjes gecremeerd bot, houtskool, zaden of ander klein botanisch materiaal kunnen reeds lang voor een bewoningsfase in het bodemarchief aanwezig zijn, of later, na opgave van een site, ingespoeld raken in de archeologische sporen. Zelfs niet-verbrand botmateriaal dat niet binnen een archeologisch spoor of duidelijke stratigrafie wordt aangetroffen, kan evengoed al eeuwenlang rondslingeren in het bodemarchief. Indien dergelijk materiaal wordt geselecteerd voor een radiokoolstofanalyse zal dit onvermijdelijk leiden tot een foutieve interpretatie van de te dateren gebeurtenis. De bekomen datering kan dan moeilijk in verband gebracht worden met de sporen die men wil dateren. Interpretatieproblemen treden vaak op bij het dateren van gebouwplattegronden op basis van de houtskool aangetroffen in paalgaten (nog los van het oud-houteffect). De houtskool kan net als ander verkoold materiaal eeuwenlang circuleren in de bodem. Daarom moet men rekening houden met het feit dat stukjes houtskool niet noodzakelijk verband houden met het te dateren archeologisch spoor. Ze kunnen als residueel materiaal in het paalgat terechtgekomen zijn, bij de aanleg of de uitbraak van de structuur. Evengoed kunnen ze intrusief zijn, en in het archeologisch spoor terechtgekomen zijn als nazakking op de plaats van een uitgebroken paal. Zelden is in paalsporen nog materiaal aanwezig dat rechtstreeks aan de aanleg van het verdwenen gebouw gerelateerd is. Bij het selecteren van geschikt materiaal uit Mesolitische haardkuilen, komen dikwijls verkoolde stukjes schil van hazelnoten in het vizier. Tijdens het Mesoliticum vormden geroosterde hazelnoten een belangrijk deel van het dieet van de lokale jager-verzamelaars. Het frequent roosteren van hazelnoten heeft er echter voor gezorgd dat vele verkoolde schillen in de bovenste bodemlaag werden opgenomen. Indien later een haardkuil werd gemaakt op dezelfde kampplaats, kunnen deze verdwaalde stukjes makkelijk in deze kuil herwerkt raken. Dit werd meermaals aangetoond in een vindplaats te Verrebroek waar stukjes houtskool een veel betrouwbaardere datering gaven voor de haardkuilen dan de daarin gevonden (veel oudere) stukjes verkoolde hazelnootschil (Van Strydonck et al. 2001). Vermijd in het algemeen om hout of houtskool te dateren van soorten die niet langer (bv. grove den, Pinus sylvestris, in de Romeinse periode) of uiterst zeldzaam (bv. venijnboom, Taxus baccata) in de regio voorkwamen op het moment dat het materiaal deel werd van een archeologisch spoor. Zo werden in een Romeins brandrestengraf op de site Hoge Dijken te Jabbeke verkoolde stukjes grove den gevonden. De datering van een stukje houtskool leerde al snel dat het inderdaad residueel materiaal betrof met een gekalibreerde ouderdom tussen 7480 en 7130 BC (Deforce 2009). Dit toont nogmaals aan dat verkoold hout eeuwenlang in de bodem kan bewaard blijven. Een ander voorbeeld is het gebruik van (sub)fossiel hout uit oude veenlagen als bouwhout. Net over de landsgrens, in Ellewoutsdijk (NL), werden houten huizen uit de Romeinse periode ontdekt. De eikenhouten palen konden via dendrochronologisch onderzoek gedateerd worden in de 1ste en 2de eeuw AD. De minstens 7 tot 8m lange middenstaanders of dakdragende palen van de huizen bleken gemaakt van grove den (Pinus sylvestris, zogenaamd grenenhout), een boomsoort die tijdens de Romeinse periode vermoedelijk niet meer in onze regio voorkwam. Daarnaast waren voor de huizenbouw ook talrijke, knoestige palen van Taxus gebruikt. Na radiokoolstofdatering van zowel het grenenhout als de Taxus bleken deze houten onderdelen tot 5500 jaar oud te zijn. Ze werden door de lokale Romeinse bevolking uit het veen getrokken, met metalen bijlen bewerkt en gerecycleerd als bouwhout (Van Rijn 2003). Daarnaast kan er ook een aanrijking met recentere koolstof optreden van organisch materiaal uit archeologische contexten. Een goed voorbeeld van een dergelijke, ongewenste vervuiling is de aanwezigheid van fijne plantenwortels in ouder organisch materiaal, zoals bijvoorbeeld verkoold of waterverzadigd hout uit een archeologische site (figuur 4.5). Deze wortels zijn aangemaakt door planten die hun koolstof uit de (huidige) atmosfeer hebben gehaald, en zijn dus opgebouwd met recentere koolstof dan het doorwortelde oude hout. Stukken hout met recentere doorworteling worden daardoor best vermeden of ondergaan een mechanische reiniging tijdens de voorbehandeling in het labo door het manueel verwijderen van alle elementen die niets met het te dateren materiaal te maken hebben. Figuur 4.5: Voorbeelden van stukjes hout en houtskool waar recentere wortels doorheen groeiden: a. houtskoolfragmenten met recente doorworteling uit een Romeins crematiegraf uit Jabbeke (JA06HD S85), b. doorworteling van een dennenhouten paaltje en c. van een wilgentwijg uit een Romeinse vlechtwerkmand uit Dudzele. (fotos © Onroerend Erfgoed | K. Deforce) Ook het bouwhistorisch onderzoek is niet vrijgesteld van intrusief of residueel materiaal. Stukjes houtskool die we in kalkmortels terugvinden, dateren soms (veel) ouder dan verwacht of mogelijk. We veronderstellen dat deze residuele houtskool in de mortel terecht kwam tijdens het branden van kalksteen, schelpen of botten (met hout of houtskool als brandstof) of tijdens het vermengen van de ongebluste kalk met zand. Uiteraard kunnen stukken houtskool in een mortel ook een oud-hout-effect in zich meedragen. Bij het archeologisch onderzoek in de Basiliek van Tongeren werden uit eenzelfde bouwfase soms meerdere houtskooldateringen van de mortel uitgevoerd. Geen overbodige luxe, zo bleek, want er werden ook duidelijk te oude dateringen opgemeten (Vanderhoeven et al. 2018). Door meerdere stalen per bouwfase te dateren kan men alvast de grootste anomalieën opsporen. 4.6 Periode en precisie De verwachtingen die men heeft bij het uitvoeren van een radiokoolstofdatering kunnen op voorhand als minder of meer realistisch worden ingeschat door eerst de kalibratiecurve te bekijken. Doorgaans heeft men al een ruwe inschatting van de verwachte ouderdom van het materiaal en door de vorm van de kalibratiecurve voor die te verwachten periode te bekijken, krijgt men een eerste indruk van de te verwachten precisie. Concreet kan de kalibratiecurve in een bepaalde tijdsperiode een stabiel en rechtlijnig verloop kennen (figuur 4.6a , nr. 1), een duidelijke kronkel of wiggle vertonen (figuur 4.6b en 4.6c , nr. 2) of een plateau bereiken (figuur 4.6c , nr. 3). Indien wiggles en plateaus elkaar opvolgen kunnen we spreken van een turbulente periode (figuur 4.6d , nr. 4). Figuur 4.6: De kalibratiecurve in verschillende periodes, a: een lineair, stabiel verloop in de late bronstijd, b:een duidelijke wiggle in de 13de eeuw AD, c: het Hallstatt-plateau in de ijzertijd en een wiggle tussen 400 en 200 BC, d: een turbulent verloop van de kalibratiecurve tussen 3600 en 2500 BC (cijferaanduidingen, zie tekst) De vorm van de kalibratiecurve bepaalt voor een groot deel de precisie van de gekalibreerde radiokoolstofdatering. Dat de vorm van de kalibratiecurve voor een groot deel de precisie van de gekalibreerde radiokoolstofdatering bepaalt, wordt in wat volgt geïllustreerd met een aantal gesimuleerde voorbeelden. Indien een radiokoolstofdatering in een periode valt waarin de kalibratiecurve een mooi, quasi rechtlijnig verloop kent, zal het bereik van de gekalibreerde datering meestal een vrij beperkt tijdsinterval overspannen. In de kansverdeling van de kalenderjaren valt dan nog de vorm van een normaalverdeling te herkennen (simulatie 1 in figuur 4.8). Dit ligt helemaal anders wanneer de radiokoolstofdatering in een zone valt waarin de kalibratiecurve een plateau of een vlak verloop vertoont. Dit is bijvoorbeeld het geval in de ijzertijd waar de kalibratiecurve het zogenaamde Hallstatt-plateau bereikt. Een gekalibreerde radiokoolstofdatering valt dan enkel binnen een heel ruim tijdsinterval te situeren, van gemakkelijk 200 tot 300 jaar breed (simulatie 2 in figuur 4.8). Dit heeft tot gevolg dat materiaal uit de vroege ijzertijd moeilijk nauwkeurig te dateren valt met een radiokoolstofanalyse. Net vóór en aan het eind van deze periode, waar de kalibratiecurve weer een helling volgt, heeft een gekalibreerde radiokoolstofouderdom weer een prima, nauw dateringsinterval. Helemaal aan het begin van het Hallstatt-plateau heeft de kalibratiecurve een zodanig steil verloop dat na kalibratie het dateringsinterval zelfs nauwer is dan voor kalibratie (simulatie 3 in figuur 4.8): een fenomeen dat zich op geen enkel ander tijdstip manifesteert! Naar het Hallstatt-plateau wordt door archeologen ook wel verwezen als the 1st millennium BC radiocarbon disaster. Een lokale schommeling in de kalibratiecurve, bijvoorbeeld de wiggle in de 13de eeuw, zorgt ervoor dat na kalibratie de mogelijke datering niet langer in één, aaneengesloten interval valt. De werkelijke datering ligt ergens binnen twee kleinere intervallen, die onderling niet bij elkaar aansluiten. Daardoor is het in het onderstaande voorbeeld (simulatie 4 in figuur 4.8) moeilijk vast te stellen of het hier om 13de- of 14de-eeuws materiaal gaat. Soms kan één van de pieken of intervallen uitgesloten worden op basis van een historische bron (die dan een terminus geeft voor de datering) of door andere dateringen in rekening te brengen, van vondsten die een stratigrafisch verband met het eerst gedateerde materiaal vertonen (zie verder, hoofdstuk 7). Figuur 4.7: Invloed van de vorm van de kalibratiecurve op het resultaat van de kalibratie van radiokoolstof-ouderdomsbepalingen. Bij bouwhistorisch onderzoek is de resolutie van een radiokoolstofdatering vaak te groot om historische onderzoeksvragen te kunnen beantwoorden. Of een houten constructie dateert uit het midden dan wel het einde van de 13de eeuw is een vraag die met één radiokoolstofdatering niet eenduidig zal kunnen beantwoord worden. De gekalibreerde radiokoolstofdatering zal resulteren in een range aan mogelijke kalenderjaren voor de kapdatum van het hout die te situeren is in de tweede helft van de 13de eeuw. Daar kan gedeeltelijk aan tegemoet gekomen worden door meerdere radiokoolstofdateringen te combineren (zie verder, hoofdstuk 7). De combinatie van meerdere dateringen op houtstalen uit dezelfde context - en met een veronderstelde zelfde kapdatum! - kan een datering opleveren die een enger tijdsinterval omvat dat de individuele metingen (figuur 4.7). Voor het dateren van historische houtconstructies is wiggle-matching ook een interessante techniek (zie 7.6). Het is eveneens een methode waarbij men op basis van het combineren van meerdere radiokoolstofanalyses de precisie van de datering probeert te verhogen. Figuur 4.8: Gesimuleerde dateringen (met een precisie van ± 25 BP en een betrouwbaarheidsinterval van 95,4%) van tien stukken hout uit een grote constructie met een kapdatum in 1275. Door de radiokoolstofdateringen te combineren  in de veronderstelling dat ze een zelfde gebeurtenis dateren  wordt een beduidend nauwer dateringsinterval bekomen (blauwe zone). Is het materiaal dat men wil dateren vermoedelijk jonger dan 1650 AD, zal een radiokoolstofdatering zelden meer informatie opleveren dan dat het inderdaad jonger dan dat jaartal is. Dit is te wijten aan de vorm van de kalibratiecurve: een vondst dateren die jonger is dan 1650 zal een gekalibreerde datering geven die zowat de hele 17de tot 20ste eeuw overspant, ongeacht of de vondst bijvoorbeeld uit de 18de of de 19de eeuw dateert (simulatie 5 in figuur 4.8). In echt oud materiaal is het gehalte aan \\(\\mathrm{^{14}C}\\) moeilijker precies te meten en stijgt de onzekerheid op de analyse (met een grotere standaardafwijking als gevolg). Maar ook de kalibratiecurve, die gebaseerd is op de analyses van oud materiaal, heeft last van hetzelfde fenomeen. Ook op de kalibratiecurve sluipt er in de oudere periodes, en zeker vanaf 12.000 BP, een steeds grotere foutenmarge. Dit alles zorgt ervoor dat we voor die oudere perioden een breed dateringsinterval mogen verwachten, dat makkelijk meerdere eeuwen overspant (simulatie 6 in figuur 4.8). Zelden bekomt men na kalibratie een interval dat nauwer is dan 60 jaar, indien men een statistische zekerheid van 95,4% in rekening neemt. Bij het formuleren van de onderzoeksvragen en het opstellen van een dateringsstrategie moet daar rekening mee gehouden worden. Indien men bijvoorbeeld de bouwfasering van een gebouw wil achterhalen door de datering van houten structuren  en dendrochronologisch onderzoek hier geen uitweg in kan bieden  is ook de resolutie van radiokoolstofdateringen vermoedelijk te beperkt om een onderscheid te kunnen maken tussen bijvoorbeeld laat-14de- of vroeg-15de-eeuwse bouwfases. De piekwaarde van het \\(\\mathrm{^{14}C}\\)-gehalte in de atmosfeer van het noordelijk halfrond in 1963, en 1965 in het zuidelijk halfrond (de bomb peak), kan gebruikt worden om vervalsingen op te sporen. Deze extreem hoge waarden van het \\(\\mathrm{ ^{14}C}\\)-gehalte zullen immers enkel op te meten zijn in organisch materiaal dat tijdens die periode groeide. Kort ervoor en erna lag het \\(\\mathrm{^{14}C}\\)-gehalte beduidend lager. Zo werd een schilderij toegeschreven aan de Franse kunstschilder Fernand Léger (°1881-1955) door radiokoolstofanalyse ontmaskerd als een latere vervalsing. De radiokoolstofanalyse van een stukje van het katoenen canvas had een veel te hoog \\(\\mathrm{^{14}C}\\)-gehalte waardoor het katoen ten vroegste in 1959 kon geoogst zijn, zeker 4 jaar ná het overlijden van de schilder en beeldhouwer. De veronderstelde datering, rond 1400 AD, van een stucco (kalkpleister) uit Italië werd bijgesteld toen uit de radiokoolstofanalyse bleek dat het pleister werd aangemaakt met een deel Portland-cement (met een heel laag \\(\\mathrm{^{14}C}\\)-gehalte) en dat de fractie kalk in de pleister dan weer een te hoog percentage aan moderne koolstof bevatte (Van Strydonck 2016). Deze stucco kan dus onmogelijk dateren uit de 14de of 15de eeuw. "],["bemonsteren.html", "5 Bemonsteren 5.1 Hoeveel materiaal? 5.2 Documentatie 5.3 Mogelijke verontreiniging 5.4 Chemische transformatie en voorbehandeling", " 5 Bemonsteren Eens een selectie is gemaakt van het te dateren materiaal  op basis van het type , de bewaringstoestand, de context en de onderzoeksvraag  moet een representatief staal genomen worden dat gebruikt kan worden voor de eigenlijke radiokoolstofdatering. In wat volgt worden praktische zaken overlopen zoals het vereiste volume of gewicht van de stalen, de noodzakelijke randinformatie en de belangrijkste aandachtspunten inzake contaminatie. 5.1 Hoeveel materiaal? Hoeveel materiaal er nodig is om tot een datering te komen hangt af van het toestel waarmee gemeten wordt, de bewaringstoestand van het materiaal en het soort materiaal. Vandaag wordt het gehalte aan koolstofisotopen in regel gemeten via AMS, een techniek die een betrouwbare meting kan opleveren na analyse van slechts 1 milligram (mg of 0,001 gram) koolstof. Maar om tot die milligram zuivere koolstof te komen moet een grotere hoeveelheid van het te dateren materiaal  dat doorgaans niet enkel uit koolstof bestaat  ingezameld en behandeld worden. Het gewicht waarvan men moet starten is afhankelijk van het soort materiaal. Zo bestaat houtskool grotendeels uit koolstof, het is immers verkoold hout en andere componenten in het hout dan koolstof zijn door vergassing uitgedreven. Daarom volstaat een brokje van ca. 10 mg om voldoende materiaal over te houden voor de datering. Uit voorzorg wordt echter best dubbel zoveel ingezameld. Bij droog hout, in onverkoolde toestand, wordt nog iets meer ingezameld aangezien dit materiaal (relatief gezien) minder rijk is aan koolstof in vergelijking met houtskool. Voor gezond, droog hout wordt doorgaans aangeraden om minstens 50 mg in te zamelen. Het wordt moeilijker om dit in te schatten bij waterverzadigd of sterk gedegradeerd hout. Bij waterverzadigd hout bestaat een aanzienlijk deel van het staal uit water dat vastgehouden wordt door het hout. Louter afgaan op het gewicht van een waterverzadigd staal is daarom niet aangewezen. Het is aannemelijk dat water gemakkelijk 50 tot 90% van het totaalgewicht kan uitmaken. Om zeker te zijn dat er voldoende hout in het staal aanwezig is voor de verdere analyse wordt aangeraden om minstens 100 tot 150 mg waterverzadigd hout in te zamelen. Met ongeveer 1 cm³ waterverzadigd hout lukt het doorgaans om voldoende materiaal over te houden na voorbehandeling. Door het staal eerst grondig te laten drogen kan je een betere inschatting maken van de hoeveelheid hout die effectief aanwezig is in het staal. Maar water is niet het enige probleem. Bij langdurige bewaring in waterverzadigde bodemomstandigheden zal de celwand van de houtcellen geërodeerd worden door bacteriën. Een veel sneller proces van degradatie is aantasting door schimmels, wat een groot verlies aan volumegewicht met zich kan meebrengen. Een laag volumegewicht betekent eveneens dat er een groter volume aan te dateren materiaal nodig is. Bij sterk gedegradeerde stukken hout zal dus bij de staalname een groot volume noodzakelijk zijn. De mogelijkheid om botmateriaal en ander eiwithoudend materiaal  zoals gewei, haar of hoorn  te dateren, hangt sterk samen met de bewaringstoestand van de organische component van de botten (grotendeels collageen of keratine). Die bewaringstoestand hangt voornamelijk af van de begravingsomstandigheden (bodemzuurtegraad, temperatuur, vocht, enz.). Waren die ongunstig, dan kan de opbrengst aan collageen tijdens de voorbehandeling van een stuk bot laag uitvallen en moet er tot 2 g materiaal bemonsterd worden. Indien een stuk bot minder dan 1% collageen oplevert, is de bewaring zodanig slecht dat het staal niet geschikt is voor een datering. De kans op contaminatie is dan te groot. Alhoewel het laboratorium testen uitvoert om de kwaliteit te bepalen is het interessant om reeds bij het selecteren van botmateriaal (figuur 5.1) volgende vuistregels te hanteren: Selecteer droge en gereinigde stukken (vrij van ander organisch en mineraal materiaal) waarvan de bewaringstoestand kan ingeschat worden. Poreus botmateriaal is minder geschikt aangezien het weinig collageen bevat en gevoelig is voor contaminatie. De uiteinden van lange beenderen of ribben bestaan doorgaans voor een groot deel uit dergelijk spongieus of poreus materiaal. Fragmenten uit de schacht van lange beenderen zijn meer geschikt. Harde botten, die moeilijk met de hand te breken zijn, hebben meestal een voldoende hoge concentratie aan collageen. Botten die zich relatief makkelijk met de hand laten breken kunnen nog voldoende collageen bevatten, maar dat is niet op voorhand te garanderen. Schilferend of poederig botmateriaal zal doorgaans niet geschikt zijn omdat het weinig tot geen collageen meer zal bevatten en dus ook een risico liep van blootstelling aan contaminatie. Slecht bewaard botmateriaal reageert immers sneller met humuszuren of andere stoffen in de bodem. Figuur 5.1: Selectie van archeologisch botmateriaal voor een 14C-datering. Natuurlijke sedimentaire afzettingen laten zich eveneens dateren door een selectie van geschikt materiaal uit bepaalde lagen of  indien geen gelaagdheid kan onderscheiden worden  doorheen een per hoogteniveau bemonsterd profiel. Aangezien de tafonomie van het organisch materiaal langsheen zon profiel vrij complex kan zijn, moeten men zich bij selectie en staalname steeds afvragen of het organisch materiaal uit het sediment zich nog in situ bevindt. Het geselecteerde materiaal is in het ideale geval gelijktijdig met het sedimentatieproces afgezet Plantenwortels die in diepere lagen binnendringen zijn alvast geen geschikt materiaal. Verdwaalde stukjes houtskool zijn dat evenmin, gezien hun mogelijk lange verblijfsduur in de bodem. Onverkoolde zaden, vruchten, bladeren en kleine takjes vormen de meest geschikte materialen, indien ze niet intrusief zijn (zie 4.5). De te dateren stalen kunnen langsheen een profiel uit bulkstalen genomen worden. Indien een pollenbak doorheen het profiel werd geslagen, kan uit deze staalname ook materiaal geselecteerd worden voor een radiokoolstofdatering. Het grote voordeel is dan uiteraard dat de radiokoolstofdateringen rechtstreeks aan de resultaten van de pollenanalyses kunnen gekoppeld worden, wat bij paleo-ecologische studies en landschapsreconstructies uiteraard van het grootste belang is. Het blijft natuurlijk opletten geblazen: sedimenten die voor paleo-ecologisch onderzoek worden bemonsterd zijn dikwijls aquatische afzettingen. Dat betekent dat er een grote kans bestaat dat een deel van het organisch materiaal bestaat uit de resten van waterplanten. Op dergelijk materiaal dateren is niet aangewezen aangezien hier mogelijk een groot reservoir-effect is ingebouwd (zie 2.8). Uit een dergelijk profiel moet met de grootste zorg geschikt materiaal geselecteerd worden, zoals onverkoolde takjes of zaden en vruchten van landplanten. Bij hoogveen, waar het geaccumuleerde organisch materiaal vooral uit mos (en heide) bestaat, kan dan weer zonder probleem een klein staal genomen worden voor datering. Ook bij een aantal andere types veen (zoals zeggeveen, elzenbroek- of berkenbroekveen) bestaat het opgestapelde organisch materiaal grotendeels uit restanten van landplanten (bomen, struiken, grassen), waaruit zonder gevaar geschikt materiaal kan geselecteerd worden voor een radiokoolstofdatering. Het aantal en de onderlinge afstand tussen de bemonsteringspunten langsheen een profiel hangt in grote mate af van de onderzoeksvraag (globale datering, landschapsreconstructie, ) en de graad van detail die men wil verkrijgen (snelheid van aangroei veen, ouderdom van een bepaalde laag, gewenste chronologische resolutie, ). Onderstaande tabel geeft een overzicht van het gewicht aan materiaal dat best wordt verzameld voor een radiokoolstofdatering. In geval van twijfel contacteer je best het labo waar de radiokoolstofanalyse zal uitgevoerd worden. Tabel 5.1: Optimaal gewicht van stalen voor radiokoolstofdatering via AMS. Materiaal Optimaal gewicht van het staal (g) Opmerking Hout (droog en niet verkoold) &lt; 0,1g Bij voorkeur de buitenste ring van tak of stam. Indien dit niet mogelijk is, selecteer hout van kortlevende soorten. Waterverzadigd hout 0,2 g tot 5g Meestal volstaat 1cm³ aan materiaal. Laat het staal drogen en weeg om zeker te zijn. Houtskool en verkoolde plantenresten &lt; 0,1 g één verkoold graan is meestal voldoende voor een datering. Waterverzadigde plantenresten 0,2 g tot 5g Het benodigde volume van het staal is sterk afhankelijk van de verzadigingsgraad met water. Meestal volstaat één macro-botanische vondst, zoals een elzenprop of eikel. Bot en gewei &gt;2g De compacte, niet poreuze delen van lange beenderen zijn meestal het meest geschikt. Witverbrand bot &gt;2g Residu op aardewerk (verkoolde etensresten, roet, ) ca. 0,1 g 1 cm² zichtbaar residu is meestal voldoende. Veen, organische sedimenten &lt; 1g 1 cm³ is meestal dateerbaar. Ander materiaal Neem contact op met het dateringslabo voor meer informatie Kalkmortels vormen een bijzondere bron van oude koolstof. Om tot een betrouwbare datering te komen is de staalname cruciaal en die moet met de grootste zorg worden uitgevoerd. Aan de oppervlakte van de mortel kan door verwering ook recentere koolstof aanwezig zijn. Daarom moet een staal voor radiokoolstofdatering dieper in de mortellaag genomen worden. Indien de mortel kort na de bouwactiviteit niet volledig is uitgehard kan er nog \\(\\mathrm{Ca(OH)_2}\\) aanwezig zijn in het metselwerk (wat kan opgespoord worden met een eenvoudige chemische test) en kan een radiokoolstofdatering geen bruikbaar resultaat opleveren (figuur 4.1). Overleg daarom met de specialisten uit het dateringslabo vooraleer tot een staalname van kalkmortel over te gaan. 5.2 Documentatie Aangezien een radiokoolstofdatering kan toegepast worden op organisch materiaal uit zowel archeologische, bouwhistorische of kunsthistorische contexten, is het noodzakelijk de vondstcontext expliciet te vermelden bij het documenteren van de stalen. Dit is zeker ook van belang indien het materiaal afkomstig is uit veen, andere geologische lagen of bewaard en eventueel behandeld is als museumobject. Daarnaast is het evident om aan het staal een unieke identificatiecode te geven die terug te koppelen is naar het onderzoeksproject en de persoon die het staal heeft genomen en ingediend. Figuur 5.2: Voorbeeld van een online registratieformulier voor te analyseren stalen (http://radiocarbon.kikirpa.be/) Uitermate belangrijk is om bij het indienen van een te dateren staal duidelijk aan te geven welk type materiaal het betreft. Zeker bij hout en houtskool is het noodzakelijk om ook de soortidentificatie te vermelden aangezien dit van belang zal zijn bij de interpretatie van de datering (zie ook 4.4 en 4.5). Ook de registratie van de toestand van het materiaal is van belang. Zo kan een stuk hout nog intact en droog zijn (bv. een stukje bouwhout uit een interieur), of volledig waterverzadigd (bv. archeologisch hout), of verkoold (houtskool). Menselijk of dierlijk bot kan eveneens in verkoolde toestand voorkomen (bv. bij crematieresten). Bij dierlijk bot is het steeds nodig de identificatie van de diersoort te vermelden. Als er bijvoorbeeld een visbot wordt gedateerd, krijgt het staal een andere voorbereiding, wordt bij de kalibratie een andere kalibratiecurve gebruikt en moet er rekening gehouden worden met een mogelijk reservoireffect. Dit is in tegenstelling tot de datering van een zoogdierbot waar de terrestrische kalibratiecurve mag gebruikt worden en reservoireffecten (via de voeding) misschien tot een minimum beperkt zijn. Hoe tegenstrijdig het ook mag klinken, het op voorhand vermelden van de verwachte ouderdom van het staal is een vorm van kwaliteitsbewaking. Indien tijdens de voorbehandeling of meting fouten of onnauwkeurigheden in het proces zijn geslopen, en daardoor een te jonge of te oude datering wordt bekomen, kan dit vroegtijdig worden opgespoord indien er sterk wordt afgeweken van de verwachte ouderdom. Het vermelden van de verwachte ouderdom heeft op zich geen invloed op de bekomen datering of het onafhankelijke karakter van de analyse. Een discrepantie tussen verwachte en bekomen datering kan de onderzoeker op het spoor brengen van residuele of intrusieve contaminatie van het onderzochte archeologische spoor, een foutieve interpretatie van de archeologische context of fouten bij de staalname (zie bv. Ervynck (2003)). Alle dateringslaboratoria hebben (online) formulieren die door de aanvrager ingevuld dienen te worden (figuur 5.2). Het correct én volledig invullen van deze formulieren garandeert een correcte behandeling, kalibratie en accurate datering van het materiaal. 5.3 Mogelijke verontreiniging Indien een staal bronnen van oudere of jongere koolstof bevat, zal de uitgevoerde radiokoolstofdatering mogelijk sterk afwijken van de werkelijke ouderdom. Daarom moet men bij staalname en selectie van materiaal steeds rekening houden met mogelijke contaminatie en zo nodig ingrijpen om die te elimineren. Zo is organisch materiaal in de bodem onderhevig aan degradatie. Het materiaal zal door aantasting van bodemorganismen en schimmels langzaam zijn structuur verliezen, in kleinere elementen uiteenvallen en zo op zich een voedingsbodem worden. Daardoor kan gedegradeerd organisch materiaal niet alleen doorweven worden met fijne (haar)wortels van levende planten (zie 4.5 en figuur 4.5) maar zal het ook chemische uitwisseling ondergaan met stoffen in de bodem, zoals humuszuren. Daarin zit koolstof met een andere ouderdom dan het archeologisch materiaal. Om die redenen wordt botmateriaal met een laag collageen-gehalte niet voor datering gebruikt. Het is immers een indicatie voor een slechte fysische bewaringstoestand, organische degradatie en dus hoge kans op contaminatie. In het dateringslabo wordt de graad van degradatie van het botmateriaal nauwgezet geëvalueerd. Niet alleen de hoeveelheid resterend collageen wordt gemeten, maar ook de verhouding tussen koolstof en stikstof (de zogenaamde C:N ratio) geeft een beeld van de degradatie. Te sterk gedegradeerd materiaal zal niet weerhouden worden voor verder onderzoek. Een andere mogelijke bron van contaminatie met oudere of jongere koolstof is de behandeling van het object waaruit het staal werd gehaald, met producten voor conservatie (PEG, hars), onderhoud (bijenwas voor houten meubelen of andere interieurelementen) of behandeling tegen aantasting door schimmels of insecten (fungiciden of insecticiden). Dergelijke producten zijn vaak gemaakt uit derivaten van aardolie. Ruwe aardolie ontstaat door een langzaam proces van ontbinding van organisch materiaal onder hoge druk en hitte, en dat kan miljoenen jaren in beslag nemen. De koolstof in aardolie is dan ook miljoenen jaren oud waardoor er geen radioactieve isotopen meer aanwezig zijn. Aardolie is volgens de \\(\\mathrm{^{14}C}\\)-methode dan ook oneindig oud. Indien een staal behandeld met aardoliederivaten geen adequate voorbehandeling krijgt om deze stoffen voorafgaand aan de analyse te elimineren, zal het staal door de bijmenging van de \\(\\mathrm{^{14}C}\\)-loze koolstof veel ouder dateren dan zijn werkelijke ouderdom. Indien daarentegen natuurlijke wassen of harsen worden gebruikt betreft het een toevoeging van recente koolstof, wat zal leiden tot een te jonge datering. Gelukkig kunnen de aanwezige ongewenste stoffen meestal met een aangepaste chemische voorbehandeling geëlimineerd worden. Echt problematisch zijn de objecten die behandeld zijn met een chemische stof die sterk lijkt op het te dateren materiaal. Collageen extraheren uit een bot dat ooit met beenderlijm behandeld werd is zinloos want de contaminerende stof (de beenderlijm, die ook uit collageen bestaat) heeft een gelijkaardige chemische samenstelling als het te dateren materiaal (het bot) en kan er dus niet van gescheiden worden. Het spreekt voor zich dat het melden van een mogelijke verontreiniging bij het aanbieden en registreren van het staal bij een dateringslabo uitermate belangrijk is. Zodoende kan - indiend mogelijk - een passend protocol worden opgesteld om verontreinigingen uit het staal te halen. 5.4 Chemische transformatie en voorbehandeling Vooraleer er een meting wordt uitgevoerd ondergaat het te dateren staal een chemische voorbehandeling om alle mogelijke contaminerende en dus ongewenste koolstof te verwijderen. Daarna wordt het overblijvend materiaal door verbranding omgezet tot \\(\\mathrm{CO_2}\\) en vervolgens tot zuivere koolstof, meestal in de vorm van grafiet. Bij houtig materiaal omvat de chemische voorbehandeling meestal een herhaald blootstellen van het staal aan zuren en basen. Tijdens deze behandeling wordt neerslag van recente of fossiele kalk, van humuszuren uit de bodem en bestanddelen van het materiaal zelf (bv. harsen) opgelost en gescheiden van het te dateren materiaal. Hout ondergaat nog een extra procedure om uiteindelijk zuivere cellulose over te houden. Bij beenderen wordt enkel het botcollageen gebruikt voor het dateren en bij schelpen zal een behandeling met een licht zuur de buitenste laag weg-eroderen om enkel de binnenste kern van de schelp over te houden. Voor elk type materiaal, en afhankelijk van de toestand en tafonomie van het staal, kan een procedure van voorbehandeling opgesteld worden om contaminatie van oudere of jongere koolstof zo goed als mogelijk uit te sluiten. Laat het duidelijk zijn dat de hele procedure, van voorbehandeling tot analyse van het \\(\\mathrm{^{14}C}\\)-gehalte, een onherroepelijk verlies van materiaal met zich mee brengt. Indien veel materiaal werd aangeboden zal eerst een substaal genomen worden. Indien er geen ruime hoeveelheid van materiaal is, zal het volledige ingediende staal behandeld worden. Tijdens de voorbehandeling zal dit te dateren staal voor een deel worden opgelost en een onherstelbare degradatie ondergaan. Daarna wordt het resterende materiaal opgebrand tijdens de omzetting naar grafiet. Van het te dateren staal blijft na de analyses dus geen tastbaar materiaal over: het staal is dus niet te recupereren. "],["rapporteren.html", "6 Van rapport tot interpretatie 6.1 Rapporteren 6.2 Reservoireffect? 6.3 Op dieet?", " 6 Van rapport tot interpretatie 6.1 Rapporteren Voor de rapportage van radiokoolstofdateringen zijn internationale afspraken gemaakt, om de uitgevoerde dateringen onderling op een gestandaardiseerde manier te kunnen vergelijken (Stuiver en Polach 1977). Conventionele radiokoolstofdateringen worden volgens de internationale conventies als volgt gerapporteerd: div.blue { background-color:#e6f0ff; border-radius: 5px; padding: 20px;} lab ID + sample ID: 14C jaar ± standaardafwijking BP met: lab ID + sample ID: dit unieke label maakt duidelijk in welk laboratorium de datering werd uitgevoerd (lab ID), gekoppeld aan een uniek referentienummer voor het onderzochte staal (sample ID). 14C jaar: de radiokoolstofouderdom die bepaald werd door het laboratorium en gecorrigeerd is voor isotopenfractionatie (dit is dus de conventionele radiokoolstofouderdom). standaardafwijking: de standaardafwijking op de radiokoolstofouderdom. BP: before present, het aantal jaar voor het arbitrair gekozen referentiejaar 1950 AD, wat overeen komt met 0 BP. Bijvoorbeeld: RICH-24731: 1487 ±28 BP. Hier staat RICH voor Royal Institute for Cultural Heritage (Brussel) en is 24731 de unieke code voor het onderzochte staal. Dit is de enige gestandaardiseerde manier om deze radiokoolstofanalyse, en de daaraan gekoppelde handelingen in het laboratorium, later nog op te zoeken. 1487 is de berekende radiokoolstofouderdom uitgedrukt in jaren BP. De onzekerheid op de radiokoolstofouderdom wordt uitgedrukt door de standaardafwijking van 28 jaar. De gekalibreerde radiokoolstofouderdom wordt uitgedrukt als een interval van mogelijke kalenderjaren. De werkelijke ouderdom van het geanalyseerde staal wordt verondersteld zich binnen dat interval te bevinden, een statistische onzekerheid in acht genomen. Indien de onzekerheid laag wordt gehouden (95,4% probabiliteit) zal het interval van kalenderjaren breed zijn, indien de onzekerheid hoger mag zijn (slechts 68,2% probabiliteit) zal het interval smaller zijn (zie 4.6). Een jaartal of interval uitgedrukt in BC of AD stemt overeen met het kalenderjaar volgens de Gregoriaanse kalender (met BC = before Christ en AD = anno domini). Steeds vaker worden CE (Common Era) en BCE (Before Common Era) gebruikt als alternatieve en meer neutrale formuleringen voor AD en BC. De term cal BP staat voor het aantal kalenderjaren vóór 1950 (= het jaar 0 voor de rapportage van radiokoolstofdateringen). Bijkomend is het wenselijk dat ook de aard (grondstof) van het gedateerde materiaal, de soortdeterminatie (zowel bij dier als bij plant), het skeletelement (bij mens en dier) en de voorbehandeling van het staal worden gerapporteerd. Ook het archeologisch spoor of andere context waaruit het staal werd genomen en de tafonomie van de vondst zullen van belang zijn voor de verdere interpretatie. Het moet ook duidelijk zijn of het staal bijvoorbeeld een mengstaal is uit een bulk van houtskool of het daarentegen te beschouwen is als representatief voor één individuele plant. Bij hout is het noodzakelijk om weten of er kernhout werd gedateerd (wat kan leiden tot een oud-hout-effect) of spinthout of schors, of dat er hout van een dunne twijg werd geanalyseerd (kort levend stuk hout). Indien botmateriaal werd gedateerd, is het belangrijk om eveneens enkele kwaliteitsparameters te vermelden in de rapportage. Botmateriaal, en meer bepaald de component collageen, kan tijdens een lang verblijf in de ondergrond namelijk ook koolstof die in de bodem aanwezig is opnemen (bvb. humuszuren), wat het meten van de koolstofisotopen - en dus de datering - kan beïnvloeden. Door voorafgaand aan de datering, in het labo, de verhouding koolstof ten opzichte van stikstof in het collageen van het bot te meten (\\(C/N\\)), wordt het duidelijk of er een uitwisseling van koolstof heeft plaatsgevonden. Indien de gemeten \\(C/N\\)-verhouding in het collageen buiten het normale bereik ligt - nl. tussen 2,9 en 3,6 - wijst dit op een significante verontreiniging (contaminatie) met moderne of oude koolstof en is het staal niet geschikt voor een radiokoolstofdatering (DeNiro 1985). Maar ook de toestand van het bot - in welke mate de degradatie van het materiaal is gevorderd - kan de meting van de aanwezige radiokoolstof gevoelig maken voor fouten. Door het percentage koolstof (\\(\\%C\\)) en stikstof (\\(\\%N\\)) van het te dateren bot te meten en te vergelijken met waarden die verwacht worden bij collageen uit vers botmateriaal krijgen we een inschatting in hoeverre het bot is gedegradeerd. Door deze parameters (zowel \\(C/N\\), \\(\\%C\\) als \\(\\%N\\)) door het labo te laten analyseren en mee te rapporteren, wordt een kwaliteitscontrole ingebouwd, en eventueel zelfs een datering uitgespaard indien het bot er niet aan voldoet. Daarnaast is het vermelden van de gebruikte kalibratiecurve en -software ook steeds noodzakelijk. Beide ondergaan regelmatig een update, wat een invloed kan hebben op de gekalibreerde datering. Soms wordt foutief, want tegen alle internationale conventies uit de radiokoolstofwereld in, zowel de gemeten als de conventionele radiokoolstofouderdom gerapporteerd. De conventionele \\(\\mathrm{^{14}C}\\)-ouderdom wordt bekomen door rekening te houden met de isotopenfractionatie (zie paragraaf 2.7). Het is de conventionele ouderdom die moet gekalibreerd worden om het bereik aan mogelijke kalenderjaren te bekomen, en dit is dan ook de enige die moet gerapporteerd worden. Indien slechts één radiokoolstofdatering wordt gerapporteerd, mag men ervan uit gaan dat dit de conventionele ouderdom is, zoals in onderstaand voorbeeld (figuur 6.1). Figuur 6.1: Voorbeeld van een dateringsrapport. Hier worden enkel de conventionele radiokoolstofouderdom en de gekalibreerde dateringen gerapporteerd. Daarnaast kan een \\(\\mathrm{^{14}C}\\)-datering van een vondst op zich in de ene situatie te interpreteren zijn als een exacte datering (datering klein stukje houtskool als datering voor het branden van een vuur), of als een terminus ante of post quem voor een bepaalde gebeurtenis. Dat laatste is bijvoorbeeld het geval indien er een stuk hout werd gedateerd waar geen spint of schors aan vast hangt. De radiokoolstofdatering van het hout geeft dan enkel een benaderende datering voor de vroegst mogelijk kapdatum. 6.2 Reservoireffect? Zoals reeds eerder aangehaald (zie 2.8) spelen zich in grote rivieren, meren, zeeën en oceanen processen af die kunnen zorgen voor een schijnbare veroudering van de in het water opgeloste koolstof onder de vorm van \\(\\mathrm{CO_2}\\) en carbonaten. De reservoirouderdom verschilt van plaats tot plaats op de aarde. Voor de Noordzee rekent men met een reservoirouderdom van ongeveer 400 ± 40 jaar. Vissen die in de Noordzee leven, en daar ook koolstof opnemen via hun voedsel, zullen daardoor ook een te oude radiokoolstofdatering vertonen in vergelijking met landdieren die op hetzelfde moment leven. Maar ook dieren en mensen die hun voedsel uit de zee halen, zullen daardoor koolstof opnemen uit dit reservoir en zo de radiokoolstofouderdom van hun weefsels beïnvloeden. Dat betekent dat een radiokoolstofanalyse van botmateriaal afkomstig van mensen die hoofdzakelijk zeevis aten, ouder zal dateren dan dat van hun buren die een voorkeur hadden voor runds- of varkensvlees. De grootte van de afwijking zal verschillen per zeebekken en van de vraag of het gedateerde materiaal afkomstig is van een persoon of dier dat een volledig of slechts gedeeltelijk marien dieet volgde. In grote rivieren en meren kan nog om andere redenen een reservoireffect ontstaan. Zowel de aard van de bron als het sediment van de rivierbedding kan hierin een rol spelen. Sommige rivieren, zoals de Rijn, worden gevoed door het water van smeltende gletsjers. Dit smeltwater kan koolstof bevatten dat tientallen, honderden jaren of zelfs langer in bevroren toestand bewaard is gebleven. De bijmenging van gesmolten gletsjerwater en de daarin opgeloste koolstof kan het rivierwater een schijnbare ouderdom meegeven. Opgeloste oude koolstof kan ook in het water terechtkomen via bronwater dat afkomstig is uit geologische lagen waar het jarenlang is verrijkt met calciumcarbonaten of andere koolstofhoudende mineralen uit oude gesteenten. Worden deze stoffen gebruikt door weekdieren om hun schelpen mee op te bouwen, dan zullen zij voor een deel deze oude bron van koolstof incorporeren, en ogenschijnlijk ouder dateren. Dat het verhaal eigenlijk nog complexer is, werd aangetoond in een studie van het reservoireffect in de Schelde (Ervynck et al. 2018). Daar werd de radiokoolstofouderdom van verschillende riviervissen (en leeftijdsklassen binnen elke soort) uit archeologische contexten vergeleken met de datering van contemporain zoogdierbot en cultureel materiaal uit dezelfde contexten. De afwijking tussen beide was minstens 100 radiokoolstofjaren, maar kon oplopen tot maar liefst 1845 (!) jaar. De Schelde en de organismen die erin leven dateren  uitgedrukt in radiokoolstofjaren  dus veel ouder dan langs de rivier, op het land levende contemporaine planten en dieren. Het potentieel reservoireffect blijkt niet alleen groot, maar tevens sterk variabel te zijn, afhankelijk o.a. van de soort vis, de grootte van de dieren en hun trofisch niveau. Zonder twijfel varieerde het reservoireffect ook nog eens doorheen de tijd maar dat is voor de Schelde nog niet in kaart gebracht. Hoe het ook zij, de hoop om de correcte leeftijd van een stuk visbot uit een archeologische context te achterhalen met een radiokoolstofdatering lijkt hiermee op losse schroeven te staan. Datering op terrestrisch dierenbot of menselijke resten levert daarentegen meestal wel een correcte ouderdom op. Al kan de datering van menselijke resten ook beïnvloed worden door dit reservoireffect indien die persoon op een (relatief) strikt dieet leefde van riviervis uit de Schelde. Tot slot kunnen we nog opmerken dat voor de IJzer en Maas nog geen gelijkaardige gegevens voorhanden zijn. De Schelde en organismen die erin leven dateren  uitgedrukt in radiokoolstof jaren  veel ouder dan langs de rivier, op het land levende planten en dieren. Het reservoireffect brengt uiteraard dateringsproblemen met zich mee. Toch kan door de zorgvuldige meting en interpretatie van de isotopenverhouding een mogelijk reservoireffect opgespoord worden. Een te sterke afwijking van -25 voor \\(\\delta^{13}C\\), zowel in positieve als negatieve richting, kan er op duiden dat de \\(\\mathrm{^{14}C}\\)-datering werd beïnvloed door een reservoireffect. Dan kan men overwegen om een correctiefactor toe te voegen aan de berekening van de conventionele radiokoolstofouderdom en/of gebruik te maken van een meer geschikte kalibratiecurve (bv. de mariene kalibratiecurve Marine20: Heaton et al. (2020)). Indien mogelijk, kan men ook een ander en beter geschikt staal selecteren en dateren. Soms kan ook een (systematisch afwijkende) datering van geassocieerde archeologische of ecologische vondsten ten opzichte van het gedateerde botmateriaal een reservoireffect aan het licht brengen. Een tot de verbeelding sprekend voorbeeld werd ontdekt op de Iron Gate-steentijdsites, langs de Donau, op de grens tussen Servië en Roemenië. Daar werden benen pijlpunten (gemaakt uit bot van herten) in menselijk skeletmateriaal gevonden; de onderlinge associatie tussen de menselijke resten en de pijlpunten was overduidelijk. De datering van het menselijk botmateriaal bleek echter 440 radiokoolstofjaren ouder te zijn dan de benen pijlpunten (Cook et al. 2002). Enkel een dieet met veel riviervis, die het uitgesproken reservoireffect van de Donau in zich dragen, kan de schijnbare veroudering van deze menselijke skeletten verklaren. 6.3 Op dieet? Dieetreconstructies zijn enkel mogelijk indien naast de \\(\\delta^{13}C\\)-waarde ook de stikstofisotopen worden gemeten. Deze metingen, die een berekening van de \\(\\delta^{15}N\\) mogelijk maken, worden niet zoals de \\(\\delta^{13}C\\)-metingen standaard en simultaan met de radiokoolstofanalyse uitgevoerd. Een analyse van \\(\\delta^{15}N\\) dient dus apart te worden ingepland. Een voorbeeld van hoe een dieetreconstructie kan bijdragen tot de kennis van de samenleving in het verleden, is het archeologisch en fysisch-antropologisch onderzoek van menselijke resten afkomstig van de begraafplaats van het Karmelietenklooster aan de Hopmarkt in Aalst (Quintelier et al. 2014). Tijdens dit onderzoek was men in staat het dieet te reconstrueren van mensen uit verschillende lagen van de bevolking aan de hand van isotopenonderzoek op de gevonden beenderen. De monniken, hogere (adellijke?) klasse en gewone leken leefden weliswaar op hetzelfde moment, maar hun voeding bleek een verschillende samenstelling of bron te hebben. De \\(\\delta^{13}C\\)- en \\(\\delta^{15}N\\)-waarden in de beenderen van de monastieke populatie en welgestelde leken lagen beduidend hoger dan bij de gewone leken. De geestelijken konden duidelijk meer vis en vlees opnemen in hun dieet dan de gewone leken. Maar ook tussen mannen en vrouwen onderling zijn er verschillen op te merken. Vrouwen bleken een minder veelzijdig dieet te hebben (minder variatie in de \\(\\delta^{13}C\\)- en \\(\\delta^{15}N\\)-waarden) dan de mannelijke helft van de onderzochte populatie, die meer proteïnen uit vlees en vis haalden. Dit laatste valt af te leiden uit de hogere \\(\\delta^{13}C\\)- en \\(\\delta^{15}N\\)-waarden in botmateriaal van mannen in vergelijking met vrouwen. De hogere (adellijke?) klasse en de monniken kunnen op basis van hun dieet niet van elkaar onderscheiden worden. Enkel tussen deze groep en de minder welvarende leken is er een duidelijk verschil in voeding, wat erop wijst dat de voedselvoorziening sterk werd beïnvloed door de socio-economische status. "],["modelleren.html", "7 Bayesiaanse analyse 7.1 Modellering 7.2 Gelijktijdigheid 7.3 Sequenties en fasering 7.4 Historische gebeurtenissen en gekende ijkpunten 7.5 Gesommeerde probabiliteiten 7.6 Wiggle matching 7.7 Valkuilen", " 7 Bayesiaanse analyse 7.1 Modellering De kalibratie van één radiokoolstofdatering is een heel rechtlijnig proces: het levert een tijdsinterval op waarbinnen  met een bepaalde waarschijnlijkheid  de werkelijke ouderdom van het gedateerde materiaal te situeren is. Het wordt al gauw complexer indien van eenzelfde activiteit of fase meerdere dateringen beschikbaar zijn, of wanneer elkaar opvolgende gebeurtenissen zijn gedateerd (met één of meerdere dateringen). Weten we bovendien dat in het laatste geval bepaalde gedateerde stalen onderling ook stratigrafisch in verband staan, dan kan deze kennis aangewend worden om de dateringen te verfijnen. Dit vereist evenwel statistische modellering en complexe berekeningen. De uitwerking van dergelijke vraagstellingen baseert zich op een theorema geformuleerd door de 18de-eeuwse wiskundige Thomas Bayes, dat zich op verbluffend eenvoudige wijze laat formuleren (zie figuur 7.1). De daaruit afgeleide Bayesiaanse statistiek gaat er van uit dat we op basis van nieuw opgedane ervaringen of analyses (in dit geval radiokoolstofdateringen) onze bestaande kennis over het onderzochte erfgoed (gegevens uit het archeologisch of bouwhistorisch onderzoek) evalueren en zodoende tot nieuwe kennis komen (een meer verfijnde datering en/of fasering). Met deze nieuw verworven kennis kan daarna hetzelfde proces opnieuw doorlopen worden, om onze interpretaties verder te verfijnen. Figuur 7.1: De stelling van Bayes, vertaald naar het erfgoedonderzoek. De eerste component van dit model (de standardised likelihoods) omvat de dateringen. Dit zijn de uitgevoerde radiokoolstofmetingen op stalen die relevant zijn voor de vraagstelling. Maar ook andere natuurwetenschappelijke dateringen (dendrochronologische data, luminiscentie of archeomagnetische dateringen, ), kunnen naast dateringen op basis van muntvondsten of historisch gedocumenteerde gebeurtenissen in overweging genomen worden. In de tweede component van het Bayesiaans model (de prior beliefs) wordt onze huidige kennis over de relevante archeologische of bouwkundige contexten formeel vastgelegd in eenvoudige wiskundige formuleringen. Zo kan vanuit stratigrafisch oogpunt soms een relatieve chronologie opgebouwd worden, als we er bijvoorbeeld vanuit kunnen gaan dat materiaal uit dieper gelegen archeologische lagen ouder is dan het materiaal uit bovenliggende lagen. Het onderste, gedateerde staal is dan ouder dan het staal uit een bovenliggende laag. In andere gevallen kan soms geen chronologische opeenvolging vastgesteld worden, maar wel aangenomen worden dat verschillende stalen of vondsten tot eenzelfde organisme of individu, eenzelfde bouw- of bewoningsfase, of tot eenzelfde typologische groep behoren. Ook deze gerelateerdheid is een parameter die kan meegenomen worden in het Bayesiaanse model. Binnen het archeologisch bodemonderzoek worden de onderlinge verbanden (jonger dan, ouder dan, gelijktijdig met, zelfde fase, ) tussen sporen en eventuele vondstenconcentraties op een archeologische site visueel voorgesteld in een Harris-matrix (Harris 1989). Het is exact deze informatie die uiterst relevant is om samen met de uitgevoerde radiokoolstofdateringen te evalueren in een Bayesiaans model. Uiteindelijk wordt het Bayesiaans model gevoed met de beschikbare relevante kennis en resulteert dit in een meer verfijnde interpretatie dan mogelijk was enkel op basis van de individuele componenten. De kalibratie van de individuele radiokoolstofdateringen wordt meer verfijnd door rekening te houden met hun onderlinge verbanden. Indien de in het model opgenomen kennis relevant is voor de gemodelleerde onderzoeksvraag, zal dit uiteindelijk resulteren in gekalibreerde dateringen met een nauwer interval. 7.2 Gelijktijdigheid Indien er voor een zelfde object of gebeurtenis meerdere radiokoolstofdateringen beschikbaar zijn, kunnen deze gecombineerd worden. Op deze manier tracht men de nauwkeurigheid op de datering te verhogen door meerdere metingen aan elkaar te toetsen. Het kan bijvoorbeeld interessant zijn als uit één graf zowel de kledij (textielresten), een stuk botmateriaal van een individu, alsook een stuk spinthout uit één van de planken van de doodskist zijn gedateerd. Indien we aannemen dat de kist en de kledij kort voor het overlijden van die persoon gemaakt zijn, kan de combinatie van al deze dateringen de sterfdatum beter benaderen dan de individuele dateringen. Andere voorbeelden zijn het combineren van de dateringen op meerdere dierlijke botfragmenten uit eenzelfde afvalcontext, of het uitvoeren van meerdere dateringen op eenzelfde mensenskelet. Indien de gedateerde stalen afkomstig zijn uit eenzelfde individueel organisme of object  m.a.w. afkomstig van hetzelfde skelet, houten voorwerp, )  worden de radiokoolstofdateringen gecombineerd voorafgaand aan de kalibratie (functie R_Combine() in OxCal: zie BIJLAGE II en figuur 7.2). Is er echter niet voldaan aan deze voorwaarde en kunnen we enkel veronderstellen dat de datering van meerdere objecten betrekking heeft op eenzelfde gebeurtenis of activiteit, dan worden de radiokoolstofdateringen pas gecombineerd na kalibratie (functie Combine() in OxCal: zie BIJLAGE II). Bij het uitvoeren van dergelijke combinaties wordt ook telkens een statistische test toegepast om na te gaan of de gecombineerde dateringen weldegelijk eenzelfde gebeurtenis kunnen vertegenwoordigen. Figuur 7.2: Fictief voorbeeld waarbij twee dateringen voorafgaand aan de kalibratie worden gecombineerd. De vraagstelling kan natuurlijk ook omgedraaid worden: hoe waarschijnlijk is het dat twee dateringen wel of niet eenzelfde gebeurtenis vertegenwoordigen? Om op die vraag te antwoorden kan er een waarschijnlijkheidsdistributie worden opgebouwd voor het veronderstelde chronologisch verschil. Dit geeft dan ook meteen een beeld van het mogelijke chronologische verschil in jaren tussen beide dateringen (functie Difference() in OxCal: zie BIJLAGE II). Aangezien radiokoolstofdateringen dikwijls een grillig en breed tijdsinterval hebben na kalibratie, is het niet altijd eenvoudig om (on)gelijktijdigheid vast te stellen indien er slechts een (kleine) overlap is tussen twee dateringen (zie voorbeeld in figuur 7.3). Figuur 7.3: Waarschijnlijkheidsdistributie van het verschil tussen telkens twee radiokoolstofdateringen (A en B, C en D). Tussen de dateringen A en B is er statistisch gezien geen duidelijk verschil: ze kunnen ook overlappen (interval omvat 0 jaar en meer, met 95,4% probabiliteit). Tussen datering C en D is er een chronologisch verschil: datering C is tussen de 26 en 215 jaar ouder dan D, met 95,4% probabiliteit. 7.3 Sequenties en fasering Indien de onderlinge samenhang en opeenvolging van radiokoolstofdateringen gekend is, kan deze informatie bijdragen tot een nauwere datering van gebeurtenissen. Door een model op te bouwen, en dit via Bayesiaanse analyse statistisch uit te werken, kunnen verschillende fases en gebeurtenissen nauwkeuriger in de tijd te situeren zijn. Op basis van de individuele dateringen is dergelijke verfijning niet mogelijk. De twee meest voorkomende begrippen die hier van belang zijn, zijn fasen en sequenties: Fase: verzameling van gebeurtenissen die samen een coherente, contextuele groep vormen, zonder informatie over de interne chronologische ordening (bv. dateringen uit eenzelfde archeologische laag). Sequentie: verzameling van gebeurtenissen die samen een coherente, contextuele groep vormen waarbij de onderlinge chronologische volgorde gekend is (bv. dateringen uit een stratigrafische gelaagdheid). Binnen een fase is de chronologische verhouding tussen de gedateerde monsters niet gekend. Bij een sequentie is de opeenvolging van de verschillende dateringen wel van belang. Beide groeperingen kunnen door elkaar gebruikt worden. Zo kunnen er binnen één sequentie meerdere fasen aanwezig zijn, waarbij de fasen onderling in stratigrafisch verband te brengen zijn, maar er binnen de verschillende fasen geen chronologische ordening van de dateringen kan opgesteld worden. Door voor een reeks van dateringen de informatie rond hun sequentie (voorafgaand) in het model in te brengen, kan het dateringsinterval op de individuele gekalibreerde dateringen nauwer berekend worden. In onderstaand voorbeeld worden vier gedateerde stalen uit boven elkaar liggende archeologische lagen in een sequentie gemodelleerd. Na modellering zijn de mogelijke kalenderjaren voor elke datering terug te brengen tot een enger interval, doordat rekening is gehouden met de onderlinge samenhang van de individuele dateringen (figuur 7.4). Figuur 7.4: Een gemodelleerde sequentie van vier individuele dateringen die elkaar chronologisch opvolgen. De kalibratie van de individuele radiokoolstofdateringen (grijze verdeling) kan door rekening te houden met hun gekende chronologische volgorde, verfijnd worden (zwarte verdeling). Naast het verfijnen van de dateringen, kan een Bayesiaanse analyse ook een antwoord bieden op vragen die niet rechtstreeks uit de individuele dateringen kunnen afgeleid worden: zoals de duur van een bepaalde fase of het geschatte tijdstip van opgave van een bepaalde site. Deze berekeningen resulteren in een waarschijnlijkheidsverdeling waaruit  met een vooropgestelde probabiliteit  de duur of datering van de gebeurtenis kan worden afgeleid. De radiokoolstofdateringen die beschikbaar zijn voor één bepaalde sequentie of fase geven niet noodzakelijk een goede afbakening voor het begin en einde van die fase. Hoe minder gedateerde elementen uit het oudste deel van een bepaalde fase, of uit de vroegste fase van een sequentie, hoe minder waarschijnlijk het is dat de oudste datering effectief het oudste element is uit die fase, waardoor je minder zeker bent van de datering van de aanvang van die fase, en van de eventuele sequentie. Hetzelfde geldt  omgekeerd  voor het einde van een fase of een sequentie. OxCal tracht daaraan tegemoet te komen door, uitgaande van de veronderstelling dat de radiokoolstofdateringen uniform tussen begin en eindpunt verspreid liggen, een interval te berekenen waar binnen het werkelijke aanvangs- en eindpunt begrepen is. Dit moet in het model ingevoerd door grenzen  boundaries  te definiëren en zo de verschillende groepen duidelijk af te bakenen. 7.4 Historische gebeurtenissen en gekende ijkpunten Gekende historische gebeurtenissen, muntvondsten, of gedateerde documenten kunnen in bepaalde gevallen als ijkpunten gebruikt worden bij het dateren en interpreteren van archeologische vondsten of sporen of van bouwfases in historische gebouwen. De uitgevoerde radiokoolstofdateringen kunnen dan met zekerheid voor of na een bepaalde kalenderdatum gesitueerd worden. Aangezien gekalibreerde radiokoolstofdateringen vaak een ruim dateringsinterval opleveren, kan  indien dit interval een gekende historische datum omvat  deze een terminus post of ante quem voor een individuele radiokoolstofdatering vormen, of zelfs voor een sequentie van radiokoolstofdateringen. Een dendrochronologische datering kan op een gelijkaardige manier gekoppeld worden aan gerelateerde radiokoolstofdateringen. Indien een kapdatum exact werd bepaald, kan deze dendrochronologische datering een terminus vormen voor de gebeurtenis die men wil dateren (bv. een bouwfase). Een dendrochronologische analyse resulteert soms ook in vroegst mogelijke kapdatum of dateringsinterval waar binnen de werkelijke kapdatum zich situeert. Ook deze dateringsinformatie kan opgenomen worden in een Bayesiaans model. 7.5 Gesommeerde probabiliteiten Indien uit een bepaalde context, periode of regio een ruim aantal radiokoolstofdateringen van een zelfde cultureel of natuurlijk fenomeen beschikbaar zijn, kan de som van hun probabiliteiten (waarschijnlijkheidsfuncties) meer duidelijkheid bieden over de chronologische spreiding, en het voorkomen van hiaten of piekmomenten in dit fenomeen doorheen de tijd. De gekalibreerde, individuele radiokoolstofdateringen worden bij elkaar opgeteld door de probabiliteit geassocieerd met elke datering per afzonderlijk kalenderjaar te sommeren. Uit kritische evaluaties van deze methode blijkt echter dat de gesommeerde probabiliteiten met de nodige voorzichtigheid moeten geïnterpreteerd worden (Contreras en Meadows 2014; Steele 2010; Williams 2012). De vorm van de kalibratiecurve heeft immers een duidelijke invloed op het eindresultaat en uit de analyses blijkt dat er heel veel radiokoolstofdateringen nodig zijn om tot een stabiel resultaat te komen. De uiteindelijke waarschijnlijkheden (probability density) mogen ook niet als absolute waarden geïnterpreteerd worden. Meer geavanceerde statistische methoden, zoals kernel density estimates (KDE), geven dikwijls een beter en meer betrouwbaar resultaat waarbij eerder de globale trend wordt benadrukt en de scherpe pieken en dalen, die eigen zijn aan gesommeerde probabiliteiten, worden uitgevlakt. Hierbij kan tevens rekening gehouden worden met een ongebalanceerde staalname uit verschillende sites of fasen (Bevan en Crema 2020; Bronk Ramsey 2017; Capuzzo et al. 2020). Toch geven gesommeerde probabiliteiten van een grote groep van radiokoolstofdateringen al een eerste (ruw) beeld van de evolutie van een bepaald fenomeen doorheen de tijd. Het voorkomen van hiaten kan op deze manier soms duidelijk gevisualiseerd worden (figuur 7.5). Ook van objecten met gelijkaardige stilistische kenmerken  zoals bijvoorbeeld textiel  kan op deze manier de aanvangs- en bloeiperiode in beeld gebracht worden door de beschikbare radiokoolstofdateringen te sommeren en daaruit de meest waarschijnlijke chronologische afbakening af te leiden (De Moor et al. 2011). Figuur 7.5: Voorbeeld van een probabiliteitssom van 69 radiokoolstofdateringen op stukjes houtskool uit houtskoolmeilers. 7.6 Wiggle matching Voor het dateren van houten structuren wordt doorgaans eerst aan een dendrochronologisch onderzoek gedacht. Niet alle dendrochronologische analyses leveren echter een datering op. In sommige gevallen laten de opgemeten groeiringpatronen zich niet inpassen in een referentiekalender of worden de stukken hout niet voor datering weerhouden omdat ze te weinig groeiringen hebben (wat de uitkomst van elke analyse onzeker of zelfs onbetrouwbaar maakt). Dan vormt een radiokoolstofdatering van bijvoorbeeld de jongste groeiring het beste alternatief. Dit zal, na kalibratie, echter doorgaans een breed dateringsinterval opleveren. Indien er toch een preciezere datering gewenst is, kan wiggle-matching overwogen worden. Dit is eigenlijk een bijzonder geval van Bayesiaanse modelering. De techniek levert een veel nauwkeuriger datering op dan een individuele \\(\\mathrm{^{14}C}\\)-datering. Zeker voor het dateren van historische houtconstructies kan deze techniek dus van groot nut zijn. Op een stuk hout worden dan, aan de hand van het groeiringpatroon, verschillende bemonsteringspunten vastgelegd, met een gekend interval (= aantal jaarringen) tussen de verschillende punten (figuur 7.6). Op elk van deze punten wordt een radiokoolstofanalyse uitgevoerd en de resultaten hiervan in een Bayesiaans model gebracht. De waarschijnlijkheidsdistributies van de individuele dateringen kunnen dan nauwer worden door de met absolute zekerheid gekende sequentie van oud naar jong en het exacte leeftijdsverschil tussen de dateringen in rekening te brengen. Wiggle-matching biedt ook een uitkomst om houtsoorten te dateren waarvoor geen dendrochronologische kalenders beschikbaar zijn of waarbij de groei en de anatomie de toepassing van de techniek niet toelaten. In principe heeft de houtsoort geen belang zolang er maar jaarringen kunnen onderscheiden worden. Figuur 7.6: Wiggle-matching uitgevoerd op een plank van een waterputbekisting uit de late bronstijd (a). Vijf stalen waarop een radiokoolstofdatering werd uitgevoerd (b) worden in een wiskundig model aan elkaar verbonden door de tussenafstand, uitgedrukt in aantal jaarringen, in het model op te nemen (c). Het opgebouwde model laat toe om de veldatum van dit stuk hout veel preciezer te bepalen dan op basis van de individuele radiokoolstofdateringen mogelijk is. 7.7 Valkuilen Elk opgebouwd Bayesiaans model kan en moet uiteraard ook statistisch worden gevalideerd. Dit gebeurt aan de hand van statistische testen (t-test, \\(\\chi^2\\)-test) of door het berekenen van een agreement index (zie handleiding OxCal in BIJLAGE II voor meer detail). Een model berekent namelijk steeds een resultaat, maar geeft zonder bijkomende validatie niet aan of dit ook betekenisvol is. Een Bayesiaans model is maar zo sterk als de veronderstellingen waarmee het is opgebouwd. Tot slot moet zeker nog worden opgemerkt dat de Bayesiaanse modellering van radiokoolstofdateringen staat of valt met de kwaliteit en betrouwbaarheid van de veronderstelde prior kennis (figuur 7.1). Wordt verkeerdelijk de datering van intrusief materiaal mee opgenomen in het model, dan loopt de initiële interpretatie van een sequentie fout. Worden de dateringen beïnvloed door een reservoir- of oud-hout-effect, dan zal de uitkomst van het model (de posterior beliefs) betekenisloos zijn. Een Bayesiaans model is maar zo sterk als de veronderstellingen waarmee het is opgebouwd. Tijdens het modelleren van radiokoolstofdateringen dringt zich steeds een kritische evaluatie op van de reeds opgedane, en als waarheid veronderstelde, kennis. "],["bronnen.html", "8 Bronnen", " 8 Bronnen Alves E.Q., Macario K., Ascough P., Bronk Ramsey C., 2018. The worldwide marine radiocarbon reservoir effect: Definitions, mechanisms, and prospects. Reviews of Geophysics 56, 278305. https://doi.org/10.1002/2017RG000588 Amundson R., Austin A.T., Schuur E.a.G., Yoo K., Matzek V., Kendall C., Uebersax A., Brenner D., Baisden W.T., 2003. Global patterns of the isotopic composition of soil and plant nitrogen. Global Biogeochemical Cycles 17, 110. https://doi.org/10.1029/2002GB001903 Annaert R., Boudin M., Deforce K., Ervynck A., Haneca K., Lentacker A., Snoeck C., 2020. Anomalous radiocarbon dates from the early medieval cremation graves from Broechem (Flanders, Belgium): Reservoir or old wood effects? Radiocarbon 62, 269288. https://doi.org/10.1017/RDC.2019.159 Arnold J.R., Libby W.F., 1949. Age determinations by radiocarbon content: Checks with samples of known age. Science 110, 678680. https://doi.org/10.1126/science.110.2869.678 Ashmore P., 1999. Single entity dating, in: Evin J. (Ed.), \\(^{\\textrm{14}}\\)C et archéologie: 3ème congrès international // \\(^{\\textrm{14}}\\)C and archaeology: 3rd international symposium; Lyon, 6 - 10 avril 1998, Mémoires de la Société Préhistorique Française. Société Préhistorique Française, Paris, pp. 6571. Balen K. van, Bommel B. van, Hees R. van, Hunen M. van, Rhijn J. van, Rooden M. van, 2003. Kalkboek. Het gebruik van kalk als bindmiddel voor metsel- en voegmortels in verleden en heden. Rijksdienst voor de Monumentenzorg, Zeist. Bayliss A., Marshall P., Dee M.W., Friedrich M., Heaton T.J., Wacker L., 2020. IntCal20 tree rings: An archaeological SWOT analysis. Radiocarbon 134. https://doi.org/10.1017/RDC.2020.77 Bayliss A., McCormac F.G., Plicht H. van der, 2004. An illustrated guide to measuring radiocarbon from archaeological samples. Pysics Education 39, 137144. https://doi.org/10.1088/0031-9120/39/2/001 Beck L., Caffy I., Delqué-Koli E., Moreau C., Dumoulin J.-P., Perron M., Guichard H., Jeammet V., 2018. Absolute dating of lead carbonates in ancient cosmetics by radiocarbon. Communications Chemistry 1. https://doi.org/10.1038/s42004-018-0034-y Bevan A., Colledge S., Fuller D., Fyfe R., Shennan S., Stevens C., 2017. Holocene fluctuations in human population demonstrate repeated links to food production and climate. Proceedings of the National Academy of Sciences 114, E10524E10531. https://doi.org/10.1073/pnas.1709190114 Bevan A., Crema E.R., 2020. Rcarbon: Methods for calibrating and analysing radiocarbon dates. https://github.com/ahb108/rcarbon Boaretto E., 2009. Dating materials in good archaeological contexts: The next challenge for radiocarbon analysis. Radiocarbon 51, 275281. https://doi.org/10.1017/S0033822200033804 Boudin M., Van Strydonck M., Crombé P., De Clercq W., Dierendonck R.M. van, Jongepier H., Ervynck A., Lentacker A., 2010. Fish reservoir effect on charred food residue \\(^{\\textrm{14}}\\)C dates: Are stable isotope analyses the solution? Radiocarbon 52, 697705. https://doi.org/10.1017/S0033822200045719 Bronk Ramsey C., 2017. Methods for summarizing radiocarbon datasets. Radiocarbon 59, 18091833. https://doi.org/10.1017/RDC.2017.108 Bronk Ramsey C., 2009. Bayesian analysis of radiocarbon dates. Radiocarbon 51, 337360. https://doi.org/10.2458/rc.v51i1.3494 Bronk Ramsey C., 2008. Deposition models for chronological records. Quaternary Science Reviews 27, 4260. https://doi.org/10.1016/j.quascirev.2007.01.019 Bronk Ramsey C., 2001. Development of the radiocarbon program OxCal. Radiocarbon 43, 355363. https://doi.org/10.1017/S0033822200038212 Bronk Ramsey C., 1998. Probability and dating. Radiocarbon 40, 461474. https://doi.org/10.1017/S0033822200018348 Bronk Ramsey C., 1995. Radiocarbon calibration and analysis of stratigraphy: The OxCal program. Radiocarbon 37, 425430. https://doi.org/10.1017/S0033822200030903 Capuzzo G., Snoeck C., Boudin M., Dalle S., Annaert R., Hlad M., Kontopoulos I., Sabaux C., Salesse K., Sengeløv A., Stamataki E., Veselka B., Warmenbol E., De Mulder G., Tys D., Vercauteren M., 2020. Cremation vs. Inhumation: Modeling cultural changes in funerary practices from the mesolithic to the middle ages in Belgium using kernel density analysis on \\(^{\\textrm{14}}\\)C data. Radiocarbon in press. https://doi.org/10.1017/RDC.2020.88 Contreras D.A., Meadows J., 2014. Summed radiocarbon calibrations as a population proxy: A critical evaluation using a realistic simulation approach. Journal of Archaeological Science 52, 591608. https://doi.org/10.1016/j.jas.2014.05.030 Cook A.C., Southon J.R., Wadsworth J., 2003. Using radiocarbon dating to establish the age of iron-based artifacts. JOM 55, 1522. https://doi.org/10.1007/s11837-003-0239-z Cook G.T., Bonsall C., Hedges R.E.M., McSweeney K., Boroneant V., Bartosiewicz L., Pettitt P.B., 2002. Problems of dating human bones from the Iron Gates. Antiquity 76, 7785. https://doi.org/10.1017/S0003598X00089821 Crema E.R., Bevan A., Shennan S., 2017. Spatio-temporal approaches to archaeological radiocarbon dates. Journal of Archaeological Science 87, 19. https://doi.org/10.1016/j.jas.2017.09.007 Crombé P., Sergant J., Lombaert L., Strydonck M.V., Boudin M., 2009. The Mesolithic and Neolithic site of Verrebroek - Aven Ackers (East Flanders, Belgium) : The radiocarbon evidence. Notae Praehistoricae 29, 1521. http://biblio.naturalsciences.be/associated_publications/notae-praehistoricae/NP29 Debruyne S., Ervynck A., Haneca K., 2013. Waterputten als archeologische informatiebron, Handleiding agentschap Onroerend Erfgoed. Agentschap Onroerend Erfgoed, Brussel. https://oar.onroerenderfgoed.be/item/719 Deforce K., 2009. De houtskoolresten, in: Hillewaert B., Hollevoet Y. (Eds.), Vondsten uit vuur: Romeins grafveld met nederzettingssporen aan de Hoge Dijken in Jabbeke. Van de Wiele, Brugge, pp. 3841. De Moor A., Van Strydonck M., Boudin M., Bénazeth D., 2011. Radiocarbon dating of brocaded furnishing textiles and tunics from Katoen Natie and The Musée du Louvre, in: De Moor A., Fluck C. (Eds.), Dress accessories of the 1st millennium AD from Egypt. Lannoo, Tielt, pp. 261271. DeNiro M.J., 1985. Postmortem preservation and alteration of in vivo bone collagen isotope ratios in relation to palaeodietary reconstruction. Nature 317, 806809. https://doi.org/10.1038/317806a0 Ervynck A., 2003. De introductie van het konijn in de Lage Landen: Een verkeerde datering voor vondsten uit een latrine bij de abtswoning van de Sint-Salvatorsabdij te Ename (stad Oudenaarde, prov. Oost-Vlaanderen). Archeologie in Vlaanderen VII, 111114. https://oar.onroerenderfgoed.be/item/157 Ervynck A., Boudin M., Van Neer W., 2018. Assessing the radiocarbon freshwater reservoir effect for a Northwest-European river system (the Schelde basin, belgium). Radiocarbon 60, 395417. https://doi.org/10.1017/RDC.2017.148 Ervynck A., Debruyne S., Ribbens R., 2015. Assessment. Een handleiding voor de archeoloog. Agentschap Onroerend Erfgoed, Brussel. https://oar.onroerenderfgoed.be/item/727 Ervynck A., Hillewaert B., Maes A., Van Strydonck M., 2003. Tanning and horn-working at late- and post-medieval Brugge: The organic evidence, in: The environmental archaeology of industry, Symposia of the Association for Environmental Archaeology. Oxbow Books, Oxford, pp. 6070. Goslar T., 2001. Absolute production of radiocarbon and the long-term trend of atmospheric radiocarbon. Radiocarbon 43, 743749. https://doi.org/10.1017/S0033822200041400 Hajdas I., Lindroos A., Heinemeier J., Ringbom Å., Marzaioli F., Terrasi F., Passariello I., Capano M., Artioli G., Addis A., Secco M., Michalska D., Czernik J., Goslar T., Hayen R., Van Strydonck M., Fontaine L., Boudin M., Maspero F., Panzeri L., Galli A., Urbanová P., Guibert P., 2017. Preparation and dating of mortar samplesmortar dating inter-comparison study (modis). Radiocarbon 59, 18451858. https://doi.org/10.1017/RDC.2017.112 Haneca K., 2017. Dendrochronologie en erfgoedonderzoek, Handleiding agentschap Onroerend Erfgoed. agentschap Onroerend Erfgoed, Brussel. https://oar.onroerenderfgoed.be/item/437 Harris E.C., 1989. Principles of archaeological stratigraphy, 2nd ed. Academic Press, London. http://harrismatrix.com/download/ Heaton T.J., Köhler P., Butzin M., Bard E., Reimer R.W., Austin W.E.N., Bronk Ramsey C., Grootes P.M., Hughen K.A., Kromer B., Reimer P.J., Adkins J., Burke A., Cook M.S., Olsen J., Skinner L.C., 2020. Marine20the marine radiocarbon age calibration curve (055,000 cal bp). Radiocarbon 62, 779820. https://doi.org/10.1017/RDC.2020.68 Heinemeier J., Ringbom A., Lindroos A., Sveinbjornsdottir A.E., 2010. Successful AMS C-14 dating of non-hydraulic lime mortars from the medieval churches of the Aland Islands, Finland. Radiocarbon 52, 171204. https://doi.org/10.1017/S0033822200045124 Hua Q., Barbetti M., Rakowski A.Z., 2013. Atmospheric radiocarbon for the period 19502010. Radiocarbon 55, 20592072. https://doi.org/10.2458/azu_js_rc.v55i2.16177 Koch A., Brierley C., Maslin M.M., Lewis S.L., 2019. Earth system impacts of the European arrival and Great Dying in the Americas after 1492. Quaternary Science Reviews 207, 1336. https://doi.org/10.1016/j.quascirev.2018.12.004 Millard A.R., 2014. Conventions for reporting radiocarbon determinations. Radiocarbon 56, 555559. https://doi.org/10.2458/56.17455 Miyake F., Masuda K., Nakamura T., 2013. Another rapid event in the carbon-14 content of tree rings. Nature Communications 4, 1748. https://doi.org/10.1038/ncomms2783 Miyake F., Nagaya K., Masuda K., Nakamura T., 2012. A signature of cosmic-ray increase in ad 774-775 from tree rings in Japan. Nature. https://doi.org/10.1038/nature11123 Münster A., Knipper C., Oelze V.M., Nicklisch N., Stecher M., Schlenker B., Ganslmeier R., Fragata M., Friederich S., Dresely V., Hubensack V., Brandt G., Döhle H.-J., Vach W., Schwarz R., Metzner-Nebelsick C., Meller H., Alt K.W., 2018. 4000 years of human dietary evolution in central Germany, from the first farmers to the first elites. PLOS ONE 13, e0194862. https://doi.org/10.1371/journal.pone.0194862 Olsen J., Heinemeier J., Hornstrup K.M., Bennike P., Thrane H., 2013. Old wood effect in radiocarbon dating of prehistoric cremated bones? Journal of Archaeological Science 40, 3034. https://doi.org/10.1016/j.jas.2012.05.034 Quintelier K., Ervynck A., Müldner G., Van Neer W., Richards M.P., Fuller B.T., 2014. Isotopic examination of links between diet, social differentiation, and DISH at the post-medieval Carmelite Friary of Aalst, Belgium: DIET, Social Status and DISH. American Journal of Physical Anthropology 153, 203213. https://doi.org/10.1002/ajpa.22420 Reimer P.J., 2020. Composition and consequences of the IntCal20 radiocarbon calibration curve. Quaternary Research 96, 2227. https://doi.org/10.1017/qua.2020.42 Reimer P.J., Austin W.E.N., Bard E., Bayliss A., Blackwell P.G., Bronk Ramsey C., Butzin M., Cheng H., Edwards R.L., Friedrich M., Grootes P.M., Guilderson T.P., Hajdas I., Heaton T.J., Hogg A.G., Hughen K.A., Kromer B., Manning S.W., Muscheler R., Palmer J.G., Pearson C., Van der Plicht J., Reimer R.W., Richards D.A., Scott E.M., Southon J.R., Turney C.S.M., Wacker L., Adolphi F., Büntgen U., Capano M., Fahrni S.M., Fogtmann-Schulz A., Friedrich R., Köhler P., Kudsk S., Miyake F., Olsen J., Reinig F., Sakamoto M., Sookdeo A., Talamo S., 2020. The IntCal20 northern hemisphere radiocarbon age calibration curve (055 cal kbp). Radiocarbon 62, 725757. https://doi.org/10.1017/RDC.2020.41 Reimer P.J., Bard E., Bayliss A., Beck J.W., Blackwell P.G., Bronk Ramsey C., Buck C.E., Cheng H., Edwards R.L., Friedrich M., Grootes P.M., Guilderson T.P., Haflidason H., Hajdas I., Hatté C., Heaton T.J., Hoffmann D.L., Hogg A.G., Hughen K.A., Kaiser K.F., Kromer B., Manning S.W., Niu M., Reimer R.W., Richards D.A., Scott E.M., Southon J.R., Staff R.A., Turney C.S.M., Van der Plicht J., 2013. Intcal13 and Marine13 radiocarbon age calibration curves 050,000 years cal BP. Radiocarbon 55, 18691887. https://doi.org/10.2458/azu_js_rc.55.16947 Reimer P.J., Brown T.A., Reimer R.W., 2004. Discussion: Reporting and calibration of post-bomb 14C data. Radiocarbon 46, 12991304. https://doi.org/10.1017/S0033822200033154 Snoeck C., Brock F., Schulting R.J., 2014. Carbon exchanges between bone apatite and fuels during cremation: Impact on radiocarbon dates. Radiocarbon 56, 591602. https://doi.org/10.2458/56.17454 Steele J., 2010. Radiocarbon dates as data: Quantitative strategies for estimating colonization front speeds and event densities. Journal of Archaeological Science 37, 20172030. https://doi.org/10.1016/j.jas.2010.03.007 Stuiver M., Polach H.A., 1977. Reporting of C-14 Data - Discussion. Radiocarbon 19, 355363. https://doi.org/10.1017/S0033822200003672 Stuiver M., Suess H.E., 1966. On the relationship between radiocarbon dates and true sample ages. Radiocarbon 8, 534540. https://doi.org/10.1017/S0033822200000345 Svetlik I., Jull A.J.T., Molnár M., Povinec P.P., Kolá T., Demján P., Pachnerova Brabcova K., Brychova V., Dreslerová D., Rybníek M., Simek P., 2019. The Best possible Time resolution: How precise could a Radiocarbon dating method be? Radiocarbon 61, 17291740. https://doi.org/10.1017/RDC.2019.134 Taylor R.E., 1987. Radiocarbon dating: An archaeological perspective. Academic Press, Orlando. Turney C.S.M., Palmer J., Maslin M.A., Hogg A., Fogwill C.J., Southon J., Fenwick P., Helle G., Wilmshurst J.M., McGlone M., Bronk Ramsey C., Thomas Z., Lipson M., Beaven B., Jones R.T., Andrews O., Hua Q., 2018. Global peak in atmospheric radiocarbon provides a potential definition for the onset of the anthropocene epoch in 1965. Scientific Reports 8. https://doi.org/10.1038/s41598-018-20970-5 Ubelaker D.H., Thomas C., Olson J.E., 2015. The impact of age at death on the lag time of radiocarbon values in human bone. Forensic Science International 251, 5660. https://doi.org/10.1016/j.forsciint.2015.03.024 Vanderhoeven A., Arts A., Borgers K., Celis D., Cryns J., De Winter N., Van den Hove P., Vander Ginst V., Vynckier G., 2018. De sporen uit de laat-Romeinse en vroegmiddeleeuwse periode, in: Vanderhoeven A., Ervynck A. (Eds.), Het archeologisch en bouwhistorisch onderzoek van de O.L.V.-basiliek van Tongeren (1997-2013) Deel 4: De laat-Romeinse en vroegmiddeleeuwse periode, Relicta Monografieën. agentschap Onroerend Erfgoed, Brussel, pp. 15141. https://oar.onroerenderfgoed.be/item/708 Van der Plicht J., Bronk Ramsey C., Heaton T.J., Scott E.M., Talamo S., 2020. Recent developments in calibration for archaeological and environmental samples. Radiocarbon 62, 10951117. https://doi.org/10.1017/RDC.2020.22 Van Rijn P., 2003. Het houtonderzoek, in: Sier M.M. (Ed.), Ellewoutsdijk in de Romeinse tijd, ADC rapport. ADC-ArcheoProjecten, Bunschoten, pp. 104138. https://doi.org/10.17026/dans-z42-dm4b Van Strydonck M., 2019. Vijftig jaar \\(^{\\textrm{14}}\\)C-dateringen aan het Koninklijk Instituut voor het Kunstpatrimonium (KIK-IRPA) te Brussel, in: A man of vision: Paul Coremans and the preservation of cultural heritage worldwide, Scientia Artis. Brussel, pp. 4053. Van Strydonck M., 2016. Radiocarbon dating. Topics in Current Chemistry 374, 347364. https://doi.org/10.1007/s41061-016-0011-9 Van Strydonck M., Boudin M., Brande T.V. den, Saverwyns S., Van Acker J., Lehouck A., Vanclooster D., 2016. \\(^{\\textrm{14}}\\)C-dating of the skeleton remains and the content of the lead coffin attributed to the Blessed Idesbald (Abbey of the Dunes, Koksijde, Belgium). Journal of Archaeological Science: Reports 5, 276284. https://doi.org/10.1016/j.jasrep.2015.11.027 Van Strydonck M., Boudin M., De Mulder G., 2010. The carbon origin of structural carbonate in bone apatite of cremated bones. Radiocarbon 52, 578586. https://doi.org/10.1017/S0033822200045616 Van Strydonck M., Crombé P., 2005. Radiocarbon dating, in: Crombé P. (Ed.), The last hunter-gatherer-fishermen in Sandy Flanders (NW Belgium): The Verrebroeck and Doel excavation projects. Volume 1. Academia Press, Ghent, pp. 180212. Van Strydonck M., Crombé P., Maes A., 2001. The site of Verrebroek dok and its contribution to the absolute dating of the Mesolithic in the Low Countries. Radiocarbon 43, 9971005. https://doi.org/10.1017/S0033822200041667 Williams A.N., 2012. The use of summed radiocarbon probability distributions in archaeology: A review of methods. Journal of Archaeological Science 39, 578589. https://doi.org/10.1016/j.jas.2011.07.014 "],["bijlagen.html", "9 Bijlagen", " 9 Bijlagen "],["begrippen.html", "Begrippen", " Begrippen AD: Afkorting van anno Domini (Lat., in het jaar van de Heer). Het kalenderjaar geteld vanaf het veronderstelde geboortejaar van Christus, volgens de christelijke Gregoriaanse jaartelling. Bast: dit weefsel wordt door het cambium naar de buitenzijde van de boom aangemaakt. Het staat in voor transport van voedingsstoffen en andere assimilaten, die door fotosynthese in de bladeren worden aangemaakt, naar de overige delen van een boom. Aan de buitenzijde van de bast vormt zich een cambium dat kurkweefsel aanmaakt (= de schors). BC: Afkorting van before Christ (Eng., vóór Christus). Het kalenderjaar geteld voorafgaand aan het veronderstelde geboortejaar van Christus, volgens de christelijke Gregoriaanse jaartelling. BCE: Afkorting van Before Common Era, als alternatieve en meer neutrale formulering voor BC (before Christ) of voor Christus. BP: before present. Het jaar 1950 AD geldt voor \\(\\mathrm{ ^{14}C}\\)-dateringen als het jaar 0 (the present). Alle radiokoolstofdateringen worden uitgedrukt in het aantal jaar voor 1950. Cal. BP: Gekalibreerde radiokoolstof datering, uitgedrukt in het aantal kalenderjaren voor 1950 AD. Cambium: weefsellaag aan de buitenzijde van de stam of takken van struiken en bomen, waar nieuwe cellen worden aangemaakt. Dit (deel)weefstel zorgt voor de aanmaak van nieuw hout (xyleem) en bast (floëem). CE: Afkorting van Common Era, als alternatieve en meer neutrale formulering voor na Christus of AD. Correlatiecoëfficiënt: Statistische maat die de samenhang/overeenkomst tussen twee variabelen uitdrukt. Ze varieert tussen 0 en 1. Een hoge correlatiecoëfficiënt geeft aan dat de waarden van de beide variabelen een zelfde (positieve correlatiecoëfficiënt) of een tegengesteld (negatieve correlatiecoëfficiënt) verband vertonen. Dendrochronologie of jaarringonderzoek: De wetenschappelijke discipline waarbij de datering van groeiringen in hout centraal staat. De opeenvolgende groeiringen worden hierbij beschouwd als een kalender, waarbij men als het ware terug kan gaan in de tijd door de groeiringen van een boom één voor één te registreren. Isotoop: Atomen van een zelfde chemisch element met een verschillende opbouw van de kern, meer bepaald variërende aantallen neutronen. De meeste chemische elementen hebben meerdere isotopen. Kalibratiecurve: Visualisatie van de relatie tussen de gemeten radiokoolstofouderdom en de werkelijke ouderdom (uitgedrukt in kalenderjaren) van een geanalyseerd monster. De kalibratiecurve wijkt sterk af van een rechte lijn door de natuurlijke schommelingen in het \\(\\mathrm{ ^{14}C}\\)-gehalte van de atmosfeer. Een kalibratiecurve wordt opgesteld door het dateren van monsters met een exact gekende ouderdom (bv. dendrochronologisch gedateerde stukken hout, varven in meersedimenten of druipstenen). Radiokoolstof (\\(\\mathrm{ ^{14}C}\\)): Radioactieve isotoop van koolstof met 8 neutronen in de kern. De meest voorkomende vorm van koolstof (\\(\\mathrm{ ^{12}C}\\)) is volkomen stabiel en heeft 12 kerndeeltjes (6 protonen + 6 neutronen). Schors: het weefsel dat zich aan de buitenzijde van stam en wortels bevindt. Het bestaat grotendeels uit dode cellen, kurkweefsel, dat wordt aangemaakt vanuit een cambium, op de overgang tussen schors en bast. Spinthout: Levend of fysiologisch actief deel van het hout. Het spinthout verzorgt de sapstroom in de stam en dient als opslagplaats voor voedingsstoffen. Het heeft exact dezelfde structuur als het kernhout, maar bij het spinthout zijn de transportkanalen (vaten) nog grotendeels vrij. Het bevindt zich tussen het kernhout en de bast van de boom. Het spinthout is bij eik, net zoals bij veel andere houtsoorten, gekenmerkt door een lichtere kleur dan het kernhout. Standaardafwijking: (ook wel standaarddeviatie): De statistische maatstaf van de spreiding van een variabele rond zijn gemiddelde. Terminus post quem: Vroegst mogelijke tijdstip (ondergrens) waarop een gebeurtenis kan hebben plaatsgevonden. Terminus ante quem: Laatst mogelijke tijdstip (bovengrens) waarop een gebeurtenis kan hebben plaatsgevonden. Trofisch niveau: De plaats van een organisme (plant, dier, eencellige, ) in de globale voedselketen. Een trofisch niveau bestaat uit een groep organismen met eenzelfde type voeding. Wiggle-matching: Combinatie van meerdere radiokoolstofdateringen met een onderling gekende tussenafstand en schikking in de tijd om zo de precisie van de gekalibreerde radiokoolstofdateringen te verhogen. "],["Oxcal.html", "Handleiding OxCal", " Handleiding OxCal "],["OxCal-intro.html", "Inleiding", " Inleiding Van zodra je de resultaten van het radiokoolstoflabo in handen hebt, kan je er zelf mee aan de slag. De conventionele radiokoolstofdateringen kan je dan kalibreren (en  wat handig is  vroegere dateringen opnieuw kalibreren) en de resultaten op een voor jou logische, geordende en visueel aantrekkelijke manier voorstellen in een grafiek. Bijkomende inzichten uit het archeologisch onderzoek, de geregistreerde stratigrafie of relevante historische bronnen laten bovendien toe de resultaten verder te verfijnen of te groeperen, en zogenaamde Bayesiaanse analyses uit te voeren (zie Handleiding, hoofdstuk 7). Deze aanpak vraagt enig inzicht in de materie, de context van het onderzochte staal en hulp van gespecialiseerde software die dergelijke berekeningen kan uitvoeren. De kalibratie van radiokoolstofmetingen vraagt immers complexe wiskundige bewerkingen. Het meest uitgebreide en tevens meest populaire softwarepakket dat hiervoor wordt gebruikt is OxCal, het kalibratieprogramma ontwikkeld door C. Bronk Ramsey van de Oxford Radiocarbon Accelerator Unit (Bronk Ramsey 1995, 2001, 2009). Het volledige softwarepakket is online vrij te gebruiken. Naast de mogelijkheid om radiokoolstofdateringen te kalibreren, laat het ook toe de dateringen met Bayesiaanse modellen te analyseren. Er zijn uiteraard nog een aantal andere alternatieven, die eveneens vrij te downloaden zijn: CALIB, online en te downloaden pakket, ontwikkeld door M. Stuiver, P.J. Reimer, &amp; R.W. Reimer: [http://calib.org/calib/] CalPal, de Cologne radiocarbon calibration &amp; paleoclimate research package: [http://www.calpal-online.de/] BCal, een kalibratieprogramma van de University of Sheffield: [http://bcal.shef.ac.uk/] Bchron, een kalibratieprogramma als R-package: [https://cran.r-project.org/web/packages/Bchron/vignettes/Bchron.html]. R is een statistische programmeertaal. rCarbon, is eveneens een R-package, met functies of radiokoolstofdateringen te kalibreren, modelleren en gesommeerde probabiliteiten te analyseren: [https://cran.r-project.org/web/packages/rcarbon/vignettes/rcarbon.html] OxCal blinkt echter uit in veelzijdigheid. De analyses die het pakket kan uitvoeren kunnen grofweg onderverdeeld worden in twee groepen: Het kalibreren van radiokoolstofmetingen Het analyseren van groepen van radiokoolstofanalyses, rekening houdend met hun onderlinge samenhang, op basis van chronologische of stratigrafische informatie (de zogenaamde Bayesiaanse analyses). Beide types van analyse worden in onderstaande handleiding behandeld en geïllustreerd met een aantal voorbeelden . Alle behandelde functies en uitgewerkte voorbeelden in deze handleiding voor OxCal zijn gebaseerd op versie 4.4 [build 130, 21/09/2020]. Een meer uitgebreide handleiding voor dit programma is te vinden via de online manual: http://c14.arch.ox.ac.uk/oxcalhelp/hlp_contents.html. Daarin worden ook meer geavanceerde toepassingen behandeld, die niet in deze handleiding zijn opgenomen. Het programma OxCal is toegankelijk via de website https://c14.arch.ox.ac.uk/oxcal/ en kan je kosteloos gebruiken. Wie deze link volgt, krijg steeds toegang tot de meest stabiele en meest recente versie van het programma. Bij het eerste gebruik moet je een persoonlijke account aanmaken, waarmee je daarna kan inloggen (figuur 9.1), nieuwe projecten aanmaken en je reeds eerder uitgevoerde en bewaarde analyses opnieuw oproepen. Figuur 9.1: Inlogscherm voor OxCal op https://c14.arch.ox.ac.uk/login. Je kan OxCal ook lokaal installeren op je PC/laptop. Volg hiervoor de instructies op https://c14.arch.ox.ac.uk/oxcal.html#program. Regelmatig de software updaten naar de meest recente versie blijft dan wel nodig. De online versie is daarentegen steeds up-to-date en is dus aan te raden. "],["kalibreren.html", "Kalibreren Kalibratie van één datering Kalibratie van meerdere dateringen Datainvoer via Excel Grafieken en tabellen", " Kalibreren De meest gebruikte analyse binnen OxCal is het kalibreren van radiokoolstofdateringen. Daarbij wordt een conventionele radiokoolstofdatering, gerapporteerd in jaren BP, omgerekend naar kalenderjaren (BC of AD). Kalibratie van één datering Bij het opstarten van OxCal krijgen we het openingsscherm te zien dat meteen toelaat om een \\(\\mathrm{^{14}C}\\)-datering te kalibreren (linksboven op figuur 9.2). Figuur 9.2: Openingsscherm van OxCal. Linksboven kan je een individuele radiokoolstofdatering invoeren en kalibreren. Volgende velden vragen om input: Name: in dit veld wordt bij voorkeur de unieke code van de radiokoolstofanalyse, inclusief de afkorting van het labo dat de analyse uitvoerde, ingevuld (bv. RICH-12345, Beta-98765, ) Date: hier wordt de conventionele radiokoolstofdatering, in jaren BP ingevuld (bv. 1599) ±: de standaardafwijking op de radiokoolstofdatering (bv. 29) Curve: hier selecteer je de naam van de kalibratiecurve die je wil gebruiken. Doorgaans is dit de meest recente kalibratiecurve, wat nu (dd. september 2020) de IntCal20-kalibratiecurve is (Reimer et al. 2020). Voor de kalibratie van een radiokoolstofdatering uitgevoerd op materiaal uit een marien reservoir moet een andere curve gekozen worden. Ook de oudere kalibratiecurven worden mee geïnstalleerd en zijn te selecteren indien gewenst. Dit kan handig zijn bij de evaluatie van oudere, in het verleden gepubliceerde dateringen. Door de knop [Calibrate] aan te klikken wordt de kalibratie uitgevoerd en het resultaat meteen in een grafiek voorgesteld (figuur 9.3). Figuur 9.3: Grafische voorstelling van een gekalibreerde radiokoolstofdatering. De vormgeving van deze grafiek kan je daarna nog aanpassen in het menu [Format] (figuur 9.4). Daar kan je op het tabblad Show kiezen welk betrouwbaarheidsinterval (68,2%, 95,4% en/of 99,7%) en wat voor variabelen (mean = gemiddelde, sigma = standaardafwijking, median = mediaan) je wil weergeven. Het bereik van de assen en de zoomfactor kan je eveneens aanpassen naar eigen voorkeur, via het tabblad Adjust of met de selectieknoppen [Zoom], [Centre] en [Span] in de werkbalk boven de grafiek die je daarna kan aanpassen met de pijltjestoetsen op je klavier. Figuur 9.4: De lay-out van de grafieken kan via het menu [Format] worden aangepast. De meest informatieve en belangrijkste elementen van dergelijke grafieken worden in figuur 9.5 aangeduid en hieronder kort toegelicht: 1: de kalibratiecurve. 2: het unieke label voor de radiokoolstofdatering, de datering in jaren BP en de standaardafwijking op deze ouderdomsbepaling. 3: op de staande as de normaalverdeling bepaald door de conventionele radiokoolstofdatering, in dit geval 1599 BP als gemiddelde en de daarbij horende standaardafwijking (hier 29 jaar). 4: de gekalibreerde ouderdom in kalenderjaren (AD/BC), met de overeenkomstige waarschijnlijkheidsgrenzen (hier zowel het 1 sigma = 68,2%, als 2-sigma = 95,4% betrouwbaarheidsinterval). 5: op de liggende as de gekalibreerde radiokoolstofdatering met bijhorende waarschijnlijkheidsverdeling. 6: op de liggende as het 1-sigma en 2-sigma betrouwbaarheidsinterval van de gekalibreerde datering. 7: de versie en bijhorende bibliografische referentie van de gebruikte software (OxCal 4.4), en de gebruikte kalibratiecurve (IntCal20). Figuur 9.5: Onderdelen van een grafiek met een gekalibreerde radiokoolstofdatering. Onder het invulmenu van het openingsscherm (figuur 9.2) zijn nog twee andere functies beschikbaar: Met [View curve] krijg je de kalibratiecurve te zien. Door de linker muisknop ingedrukt te houden terwijl je over de grafiek beweegt kan je de curve naar de gewenste tijdsperiode schuiven. Door tegelijkertijd de SHIFT-knop in te drukken, wordt het bereik aan kalenderjaren groter of kleiner naargelang je de muis naar links/rechts beweegt. Op die manier kan de kalibratiecurve verkend worden en kan een inschatting worden gemaakt van wat een datering voor een bepaalde tijdsperiode kan opleveren (aanwezigheid van plateaus, wiggles, steil verloop, turbulente periode). De knop [Projects] laat toe om eerder uitgevoerde en bewaarde OxCal-projecten te selecteren en op te roepen. Je kan opgeslagen projecten en figuren ook terugvinden door [File &gt; Manager] te selecteren. Kalibratie van meerdere dateringen Uiteraard kunnen ook meerdere dateringen tegelijkertijd worden gekalibreerd en samen weergegeven in een zogenaamde multiplot. Dit laat toe om de radiokoolstofdateringen te ordenen volgens een chronologisch kader of stratigrafisch verband. De invoer start met het aanmaken van een nieuw project via het menu [File &gt; new]. Daarna start het eigenlijke ingeven van de radiokoolstofdateringen via het tabblad [Insert] (figuur 9.6). Om een radiokoolstofdatering in te voegen, selecteer je in het keuzemenu links bovenaan R_Date(). Deze procedure herhaal je voor alle dateringen die je wil kalibreren en aan de grafiek toevoegen. Figuur 9.6: Programmeercode om een multiplot op te bouwen. Met de eerste vier knoppen in de werkbalk bovenaan (vak 1 in figuur 9.6) krijg je telkens een andere weergave van dezelfde programmeercode. De eerste knop geeft het model schematisch weer (zoals tijdens de invoer), de tweede knop keert de volgorde van de ingevoerde radiokoolstofdateringen om, de derde knop laat de programmeercode zien als een lijst en de laatste knop toont deze programmeercode als tekst (figuur 9.6, onderaan). De opbouw van de programmeercode voor het kalibreren en weergeven van een radiokoolstofdatering neemt steeds volgende vorm aan: Plot() { R_Date(&quot;label&quot;, radiokoolstofouderdom in BP, standaardafwijking); }; De functie R_Date() heeft dus drie argumenten (het label van de radiokoolstofdatering de radiokoolstofouderdom en de standaardafwijking), die onderling gescheiden worden door een komma. Een regel eindigt steeds op een puntkomma, en een functie waar binnen andere functies worden opgeroepen begint met een { en eindigt met };. In deze weergave kan je zelf ook regels programmeercode toevoegen door deze in het geopende venster te typen. Met de knoppen rechts bovenaan (vak 2 in figuur 9.6) kan je respectievelijk een blok programmeercode knippen, kopiëren en plakken. Om OxCal de berekening te laten uitvoeren selecteer je in het menu [File &gt; Run] of klik je rechts bovenaan op de blauwe pijltoets &gt;. Nadat de berekeningen zijn uitgevoerd, krijg je eerst een tabel te zien. Door in het keuzeveld links bovenaan [Multiple plot] te selecteren, worden alle gekalibreerde radiokoolstofdateringen voorgesteld in één grafiek (figuur 9.7). Na selectie van [Zoom], [Centre] en [Span] kan je de grootte van de grafiek of het bereik van de assen aanpassen met de pijltjestoetsen. Selecteer je [Single plot] dan worden de individuele dateringen één voor één in een aparte grafiek voorgesteld. Met de pijltoetsen rechts bovenaan kan je dan door de volledige reeks van gekalibreerde dateringen bladeren. Plot() { R_Date(&quot;KIA-38930&quot;, 2475, 30); R_Date(&quot;KIA-36468&quot;, 2415, 25); R_Date(&quot;KIA-36456&quot;, 2325, 30); R_Date(&quot;KIA-36451&quot;, 2075, 20); R_Date(&quot;KIA-41148&quot;, 1970, 30); R_Date(&quot;KIA-41146&quot;, 1965, 30); R_Date(&quot;KIA-38935&quot;, 1955, 30); R_Date(&quot;KIA-41147&quot;, 1925, 25); R_Date(&quot;KIA-36452&quot;, 1900, 20); }; Figuur 9.7: Een multiplot met negen gekalibreerde radiokoolstofdateringen. Datainvoer via Excel Indien een lange lijst met radiokoolstofdateringen moet gekalibreerd worden, kan het invoegen in OxCal relatief veel tijd in beslag nemen. Via een omweg kan je in Excel of een gelijkaardig programma met rekenbladen de radiokoolstofdateringen eerst omvormen in programmacode die leesbaar is door OxCal. Start vanuit een tabel waarin de eerste drie kolommen bestaan uit: de labocode (label), de radiokoolstofouderdom in BP en de standaardafwijking. In de kolommen ernaast voeg je stukken van de door OxCal gestandaardiseerde programmeercode toe (zie figuur 9.8). Daarna breng je alle stukken tekst samen - met de Excel-functie TEKST.SAMENVOEGEN - in een formaat dat kan gekopieerd worden in OxCal. Figuur 9.8: OxCal-programmacode aanmaken in MS Excel voor meerdere radiokoolstofdateringen. Met de functie TEKST.SAMENVOEGEN (1) breng je de stukken tekst uit de verschillende kolommen (2) samen tot de programmacode uit OxCal (3). Een nog eenvoudiger alternatief start met het openen van een nieuw project in OxCal. In het Excel bestand kopieer je ondertussen de drie kolommen met de labocode, radiokoolstofouderdom en de standaardafwijking. Via het tabblad [Tools &gt; Import] krijg je een venster te zien met drie kolommen: Name, $\\mathrm{^{14}C}$ Date en Uncertainty (figuur 9.9). In dit venster plak je de gegevens die je uit Excel hebt gekopieerd. Met de knop [ &gt;&gt; ] worden deze dateringen dan omgezet en overgebracht in het venster met de programmeercode. Figuur 9.9: Copy-paste de gegevens van de radiokoolstofdateringen rechtstreeks in OxCal. Welke methode er ook wordt gevolgd, door de aangemaakte programmeercode uit te voeren, bekomt men één grafiek met alle radiokoolstofdateringen samen. Grafieken en tabellen Eens een kalibratie uitgevoerd, zijn de resultaten zowel beschikbaar als een grafische voorstelling als in tabelvorm. De grafiek met de kalibratie van individuele radiokoolstofdateringen krijgt men te zien na selectie van [Single plot] in het keuzemenu links bovenaan het scherm. Indien meerder dateringen tegelijkertijd werden gekalibreerd, kunnen de individuele grafieken doorlopen worden met behulp van de pijlen rechts bovenaan het scherm. Alle gekalibreerde dateringen tegelijkertijd weergeven kan door de optie [Multiple plot] te selecteren in het keuzemenu. In een multiplot worden alle gekalibreerde dateringen onder elkaar weergegeven in de volgorde waarin ze werden ingevoerd. De grootte, het bereik en de periode die wordt overspannen in de grafiek kan je aanpassen in het menu [Format] en de tabbladen die in dit menu verschijnen, of met de knoppen bovenaan het venster ([Zoom], [Centre] of [Span] selecteren en daarna met de pijltoetsen op het klavier het gewenste bereik selecteren). In het tabblad [Show] kan men ook aangeven welk waarschijnlijkheidsinterval (of meerdere) je wil weergegeven in de grafiek. Opslaan van de grafieken verloopt via het menu [File &gt; Save as]. Daarna krijgt je een venster te zien waarin men een mappenstructuur kan opbouwen en in de gewenste map de output onder de vorm van een grafiek opslaan. In de online versie van OxCal kan men de grafieken bewaren op de server, onder de ingelogde account. Bij het opnieuw inloggen kan je via [File &gt; Manager] de resultaten opnieuw opvragen. Wil men een lokale kopie van de grafiek, dan selecteert men de knop [Download] rechts onderaan, nadat men het gewenste output formaat heeft gekozen: als .pdf (portable document format), .png (portable network grafic) of .svg (scalable vector grafic). De grafiek wordt daarna in het gewenste formaat gedownload. De output in de vorm van tekst laat zich minder vlot exporteren. In het keuzemenu selecteert je eerst [Table], waarna een tabel verschijnt met alle resultaten. Door in de tweede kolom te klikken, komt een venster tevoorschijn met bovenaan de gekalibreerde dateringen in tekstvorm, voor elk van de gevraagde betrouwbaarheidsintervallen (figuur 9.10). Deze numerieke gegevens kan je als tekst kopiëren naar een eigen rapport of tabel. Met de pijltjestoetsen bovenaan rechts doorloop je alle gekalibreerde radiokoolstofdateringen. Figuur 9.10: Output in tekstvorm na kalibratie. "],["een-datering-simuleren.html", "Een datering simuleren", " Een datering simuleren In veel gevallen heeft men op voorhand wel een idee uit welke periode een object, constructie of gebeurtenis dateert. Indien een radiokoolstofdatering wordt overwogen, kan het nuttig zijn om voorafgaand aan de staalname en analyse de vorm van de kalibratiecurve binnen de geschatte periode te controleren. Indien er veel wiggles aanwezig zijn, zal een radiokoolstofdatering binnen die periode meerdere mogelijkheden of een breed interval aan kalenderjaren opleveren. Ook indien een plateau aanwezig is, zal het bereik aan mogelijke kalenderjaren breed uitvallen (zie 4.6). Zoals al eerder aangegeven, kan je de kalibratiecurve bekijken in OxCal door op de startpagina de knop [View curve] aan te klikken. Om dit nog wat verder te exploreren kan je binnen OxCal voor een welbepaalde kalenderdatum een mogelijke radiokoolstofdatering simuleren. Daarvoor moet je na het opstarten van een nieuw project [File &gt; new] in het menu [Insert] de functie R_Simulate() selecteren in de keuzelijst en deze functie met de knop [ &gt;&gt; ] naar het venster met programmeercode overbrengen. Uiteraard kan je in deze weergave ook de programeercode zelf intypen (figuur 9.11). Als parameters voor deze functie moet je een naam geven aan de simulatie (tussen aanhalingstekens), het jaartal dat je wil simuleren (AD of BC met het jaar tussen haakjes) en de verwachte standaardafwijking op de radiokoolstofdatering. Plot() { R_Simulate(&quot;Simulatie 650 AD&quot;, AD(650), 30); }; Figuur 9.11: Programmacode voor het simuleren van een datering op materiaal uit 650 AD. Als resultaat krijg je een radiokoolstofdatering gesimuleerd (in dit voorbeeld 1375 ±30 BP) die kan overeenstemmen met een gebeurtenis op de ingevoerde kalenderdatum. Telkens deze analyse opnieuw wordt uitgevoerd, krijgen we een andere mogelijke radiokoolstofdatering gesimuleerd. Je kan voor één kalenderjaar dus best meerdere simulaties uitvoeren om zo een goed beeld te krijgen van de mogelijke resultaten. "],["dateringen-combineren.html", "Dateringen combineren R_Combine Combine Difference", " Dateringen combineren Indien er voor eenzelfde gebeurtenis meerdere radiokoolstofdateringen beschikbaar zijn, kunnen deze voorafgaand aan de kalibratie samengevoegd worden. Op deze manier tracht men de nauwkeurigheid op de datering van deze gebeurtenis te verhogen door meerdere informatiebronnen te combineren. Het kan bijvoorbeeld interessant zijn als uit één graf zowel de kledij (textielresten), een stuk botmateriaal van een individu, alsook een stuk spinthout uit één van de planken van de doodskist zijn gedateerd. Indien we aannemen dat de kist en de kledij kort voor het overlijden van die persoon gemaakt zijn, kan de combinatie van al deze dateringen de sterfdatum beter benaderen dan de individuele dateringen. Andere voorbeelden zijn het combineren van de dateringen op meerdere dierlijke botfragmenten uit eenzelfde afvalcontext, of het uitvoeren van meerdere dateringen op eenzelfde mensenskelet. Het combineren van dateringen kan voor of na de eigenlijke kalibratie. R_Combine Meerdere radiokoolstofdateringen van stalen die dezelfde gebeurtenis of object dateren en die opgebouwd zijn met koolstof uit eenzelfde reservoir, kunnen beschouwd worden als herhaalde metingen. Deze herhaalde metingen kunnen dan gecombineerd worden. Dit zal een meer robuust dateringsresultaat opleveren: het zijn immers dateringen van eenzelfde gebeurtenis. De datering van meerdere beenderen van eenzelfde skelet vallen bijvoorbeeld onder deze categorie. Ze dateren alle het overlijden van dezelfde persoon en het koolstofreservoir (de voeding) is ook identiek. In dit geval kunnen de radiokoolstofdateringen samen gevoegd worden voorafgaand aan de eigenlijke kalibratie, door gebruik te maken van de functie R_Combine(). Dit voer je uit door, na het opstarten van een nieuw project [File &gt; new], in het menu [Insert] R_Combine() te selecteren in de bovenste keuzelijst, en dit via de knop [ &gt;&gt; ] naar het venster met de programmacode over te brengen. Daarna selecteer je R_Date() en vul je alle parameters in (Name, 14C Date en Uncertainty) voor de eerste radiokoolstofdatering. Met de knop [ &gt;&gt; ] wordt deze datering toegevoegd aan het rechter venster. Deze stappen worden herhaald met alle te combineren dateringen. Na het uitvoeren van dit model, via het menu [File &gt; Run], en de daarbij horende kalibratie zal de gecombineerde datering meestal een nauwer resultaat geven in vergelijking met de individuele dateringen. Tijdens het combineren van de radiokoolstofdateringen voert OxCal ook een statistische test uit om na te gaan of de individuele dateringen weldegelijk een benadering van dezelfde gebeurtenis kunnen zijn. Dit is een \\(\\chi^2\\)-test (Chi-kwadraat-test) waarvan het resultaat in de grafiek wordt weergegeven. In deze test wordt een T-waarde berekend, die kleiner moet zijn dan de kritische t-waarde voor het beoogde betrouwbaarheidsinterval en het aantal dateringen die gecombineerd worden. Indien de T-waarde toch groter is dan deze kritische waarde (weergegeven tussen haakjes in de grafiek), mogen de radiokoolstofdateringen niet worden samen gevoegd en moeten ze afzonderlijk gerapporteerd worden. Indien de T-waarde lager ligt dan deze drempelwaarde, kunnen we met 95% zekerheid stellen dat de individuele dateringen inderdaad eenzelfde gebeurtenis kunnen vertegenwoordigen. Combine Indien meerdere radiokoolstofanalyses een zelfde gebeurtenis dateren, maar de geanalyseerde stalen niet hetzelfde koolstofreservoir hebben aangesproken, kunnen deze pas na kalibratie samengevoegd worden. De overeenkomst tussen de dateringen kan nu niet met een \\(\\chi^2\\)-test worden getoetst, maar wordt aan de hand van een Agreement index geëvalueerd. Deze index \\(A\\) geeft weer of de gecombineerde radiokoolstofdateringen daadwerkelijk eenzelfde gebeurtenis dateren. De \\(A_{comb}\\) moet groter zijn dan de kritische \\(A_n\\)-waarde en best rond de 100% liggen. In onderstaand voorbeeld (figuur 9.12) worden drie dateringen op materiaal uit een zelfde grafkist gecombineerd. De \\(A_{comb}\\) (118,6%) ligt in dit geval hoger dan de drempelwaarde (\\(A_n\\) = 40,8%). De drie dateringen kunnen dus inderdaad een zelfde gebeurtenis dateren. De combinatie van deze dateringen geeft een nauwer dateringsinterval dan de individuele radiokoolstofdateringen (Grafkist2: 554 AD (95.4%) 602 AD). Plot() { Combine(&quot;Grafkist2&quot;) { R_Date(&quot;Grafkist_bot&quot;, 1475, 25); R_Date(&quot;Grafkist_textiel&quot;, 1500, 30); R_Date(&quot;Grafkist_hout&quot;, 1530, 30); }; }; Figuur 9.12: Combineren van drie dateringen na kalibratie. Om volledig correct te zijn, moet er op gewezen worden dat er bij de interpretatie van gecombineerde dateringen nooit 100% zekerheid is dat de dateringen echt gelijktijdig zijn, of zelfs als één gebeurtenis kunnen bestempeld worden. Zelfs bij een gunstige waarde voor de Agreement index is er geen statistische grond om te besluiten dat ze volledig gelijktijdig zijn. In het voorbeeld van de begraving zijn het scheren van de wol voor de productie van een stuk textiel, het overlijden van de persoon en het kappen van een boom voor het hout van de kist drie aparte gebeurtenissen, die niet op hetzelfde moment doorgingen maar wel in de tijd dichtbij elkaar kunnen liggen. Bij het uitvoeren van meerdere dateringen op één skelet gaat het natuurlijk wel om één gebeurtenis. Bij het dateren van meerdere skeletten uit één grafkamer liggen alle mogelijkheden open. Difference Het combineren van dateringen wordt niet alleen gebruikt om een verfijnde datering te bekomen bij vermoeden van quasi gelijktijdigheid, maar deze procedure kan ook helpen bewijzen dat bepaalde vondsten helemaal niet uit dezelfde periode dateren. Zo kan bijvoorbeeld residueel en intrusief materiaal als dusdanig herkend worden. Indien er een sterk vermoeden is dat twee dateringen niet een zelfde gebeurtenis dateren  de\\(\\chi^2\\)-test of Agreement index valt respectievelijk boven of onder de kritische drempelwaarde  kan bovendien becijferd worden hoe ver beide gebeurtenissen mogelijk uit elkaar liggen. In OxCal voert de functie Difference() daarvoor de nodige bewerkingen uit. Plot() { Phase(&quot;: mogelijk gelijktijdig?&quot;) { R_Date(&quot;Date A&quot;, 1480, 25); R_Date(&quot;Date B&quot;, 1365, 20); }; Difference(&quot;A-B&quot;, &quot;Date A&quot;, &quot;Date B&quot;); }; Figuur 9.13: Opbouwen van een waarschijnlijkheidsverdeling voor het verschil tussen twee radiokoolstofdateringen. We kunnen met 95,4% zekerheid stellen dat er minstens 5 tot maximaal 115 kalenderjaren tussen beide gedateerde gebeurtenissen ligt. Deze radiokoolstofdateringen kunnen niet een zelfde gebeurtenis dateren. Bij de opbouw van het model dat het verschil tussen twee dateringen berekent, gebruikt je het label of de naam die je aan de individuele dateringen hebt gegeven. In de functie Difference() specifieer je dan met welke twee dateringen je wil werken: Difference (verschil, eerste datering, tweede datering) De grafiek die hiermee wordt opgebouwd laat de waarschijnlijkheidsverdeling zien van het mogelijke tijdsinterval tussen de twee dateringen. Indien een verschil (Interval) van 0 jaar binnen het 95,4% interval ligt, dan zijn we niet zeker dat er werkelijk een verschil zit tussen de dateringen. In het voorbeeld in figuur 9.13 ligt 0 buiten het 95,4% betrouwbaarheidsinterval, waarvan boven- en ondergrens aangeven dat datering A minstens 9 en maximaal 112 kalenderjaren ouder is dan datering B. "],["densiteitsplot.html", "Densiteitsplot", " Densiteitsplot Indien uit een bepaalde context, periode of regio veel radiokoolstofdateringen van een zelfde cultureel of natuurlijk fenomeen beschikbaar zijn, kan de som van hun probabiliteiten (waarschijnlijkheidsverdeling) een duidelijker beeld geven van de chronologische spreiding en van het voorkomen van hiaten in dit fenomeen doorheen de tijd. In OxCal kan de som van meerdere radiokoolstofdateringen berekend worden met de functie Sum(). Een dergelijk model bouw je op via het menu [Insert] waarna je in het keuzemenu deze functie selecteert en overbrengt naar het venster met de programmacode. Daarna voeg je de individuele radiokoolstofdateringen toe met de functie R_Date(). In onderstaand voorbeeld  met dateringen van stukjes houtskool uit verschillende houtskoolmeilers  wordt duidelijk dat er in een dataset met 69 radiokoolstofdateringen uit eenzelfde regio en periode een duidelijk hiaat aanwezig is in houtskoolproductie tussen ca. 400 en 650 AD (figuur 9.14). Figuur 9.14: De probabiliteitssom van 69 individuele radiokoolstofdateringen. Uit kritische evaluaties van deze methode blijkt echter dat de gesommeerde probabiliteiten met de nodige voorzichtigheid moeten geïnterpreteerd worden (Contreras en Meadows 2014; Steele 2010; Williams 2012). De vorm van de kalibratiecurve heeft immers een duidelijke invloed op het eindresultaat en uit de analyses blijkt dat er heel veel radiokoolstofdateringen nodig zijn om tot een stabiel resultaat te komen. Bovendien wordt ook verondersteld dat een neutrale, toevallige staalname binnen de te onderzoeken populatie of fasering werd uitgevoerd. De uiteindelijke waarschijnlijkheden (probability density) mogen dan ook niet als absolute waarden geïnterpreteerd worden. "],["fasering-en-chronologie.html", "Fasering en chronologie Modelopbouw Historische datum of gebeurtenis Hoe lang? Kwaliteitscontrole en evaluatie", " Fasering en chronologie Het in kaart brengen van de onderlinge samenhang en opeenvolging van individuele radiokoolstofdateringen, kan tot een meer gedetailleerde interpretatie en nauwere datering van gebeurtenissen leiden. Bij archeologisch onderzoek wordt deze informatie uit de stratigrafie van de onderzochte site afgeleid. Deze stratigrafie kan schematisch in beeld gebracht worden door een matrix op te bouwen  de zogenaamde Harris-matrix (Harris 1989)  waardoor bij een uitgekiende selectie van stalen ook het onderlinge verband tussen de individuele radiokoolstofdateringen formeel in rekening kan worden gebracht. Ook tijdens het onderzoek van bouwkundig erfgoed kan het herkennen van verschillende bouwfases, en het in rekening brengen van historische bronnen zoals een gearchiveerd contract, de uitgevoerde radiokoolstofdateringen verder verfijnen. Stratigrafische en chronologische verbanden kunnen mee opgenomen worden in een Bayesiaans model (zie hoofdstuk 7), waar deze informatie ook een mathematische betekenis krijgt en de radiokoolstofdateringen binnen dit kader worden ingepast. In wat volgt wordt de opbouw van een Bayesiaans model in OxCal geïllustreerd met een aantal voorbeelden. Modelopbouw De twee meest voorkomende begrippen die van belang zijn bij de opbouw van een Bayesiaans model dat stratigrafie en/of chronologische fasering in rekening brengt, zijn fasen en sequenties. De definities uit de Handleiding (zie 7.3) worden hier hernomen: Fase: verzameling van gebeurtenissen die samen een coherente, contextuele groep vormen, zonder informatie over de interne chronologische ordening (bv. dateringen uit een zelfde archeologische laag). Sequentie: verzameling van gebeurtenissen die samen een coherente, contextuele groep vormen waarbij de onderlinge chronologische volgorde gekend is (bv. dateringen uit een stratigrafische gelaagdheid). In OxCal kunnen beide begrippen gebruikt worden, en onderling gecombineerd, via de functies Sequence() en Phase(). Binnen een fase worden alle radiokoolstofdateringen opgenomen, met de functie R_Date(), die tot eenzelfde archeologische laag, periode of gebeurtenis behoren. Binnen een fase is er geen chronologische volgorde van de gedateerde stalen. Bij een sequentie is de opeenvolging van de verschillende dateringen wel gekend, en worden ze gerangschikt van oud (bovenaan) naar jong (onderaan). Deze volgorde volgt bijvoorbeeld uit de stratigrafische ligging van de gedateerde stalen, waarbij de oudere stalen in regel steeds onder lagen van jonger materiaal werden aangetroffen. Beide groeperingen kunnen door elkaar worden gebruikt. Zo kunnen er binnen één sequentie meerdere fasen aanwezig zijn, waarbij de fasen onderling in stratigrafisch verband te brengen zijn, maar er binnen de verschillende fasen geen chronologische ordening kan vooropgesteld worden. Door deze informatie (voorafgaand) in het model in te brengen, kan het dateringsinterval op de individuele gekalibreerde dateringen nauwer berekend worden. In onderstaand voorbeeld worden vier gedateerde stalen uit boven elkaar liggende archeologische lagen in een sequentie gemodelleerd (figuur 9.15). Na modellering zijn de originele gekalibreerde dateringen (in grijs) terug te brengen tot een nauwere waarschijnlijkheidsverdeling (donker grijs)  en dus enger tijdsinterval  doordat rekening is gehouden met de onderlinge samenhang van de individuele dateringen. Plot() { Sequence(&quot;: gesimuleerde sequentie&quot;) { R_Date(&quot;sim1&quot;, 3200, 25); R_Date(&quot;sim2&quot;, 3180, 20); R_Date(&quot;sim3&quot;, 3160, 20); R_Date(&quot;sim4&quot;, 3150, 20); }; }; Figuur 9.15: Bayesiaans model met vier radiokoolstofdateringen die chronologisch kunnen geordend worden op basis van de stratigrafie. De radiokoolstofdateringen die beschikbaar zijn voor één bepaalde sequentie of fase geven niet noodzakelijk een goede afbakening voor het begin en einde van die fase. Hoe minder gedateerde elementen uit een bepaalde fase, of uit de vroegste fase van een sequentie, hoe minder waarschijnlijk het is dat de oudste datering effectief het oudste element is uit die fase, waardoor je minder zeker bent van de datering van de aanvang van die fase, en van de eventuele sequentie. Hetzelfde geldt  omgekeerd  voor het eind van een fase of een sequentie. OxCal tracht daaraan tegemoet te komen door van de veronderstelling uit te gaan dat de gedateerde stalen een gelijke (uniforme) kans hebben om uit het begin, midden of einde van de fase te dateren. Een uniforme kansverdeling betekent dat de gedateerde materialen beschouwd worden als een willekeurige staalname uit de fase die men wil dateren: ze hebben elk dus evenveel kans op voorkomen op elk mogelijk tijdstip binnen de afgebakende fase. Je kan er echter ook voor kiezen  indien het archeologisch onderzoek daarvoor argumenten aanreikt  om van de veronderstelling uit te gaan dat er meer materiaal uit het begin, midden of einde van een bepaalde fase werd bemonsterd en gedateerd. De afbakening van een fase kan in het model ingevoerd worden door grenzen  boundaries  te definiëren en zo verschillende groepen af te bakenen. De boundaries zullen er rekening mee houden dat de gedateerde stalen waarschijnlijk slechts in beperkte mate de volledige fase overspannen en - naar gelang het gekozen type boundary - een (on)gelijke kans hebben om uit het begin, midden of einde van een fase te dateren. Hoe groter de steekproef uit één fase, m.a.w. hoe groter het aantal gedateerde stalen, hoe scherper en met meer zekerheid de grenzen van die fase kunnen afgebakend worden. In het geval dat verschillende fasen elkaar mooi opvolgen, kan er één sequentie gedefinieerd worden waarbinnen de opeenvolgende fasen worden opgenomen (figuur 9.16). De boundaries geven dan aan waar de overgang tussen het einde van de ene en het begin van de daaropvolgende fase te situeren is. Na kalibratie bekomt men zo een nauwere datering voor de individuele dateringen. Deze gemodelleerde kalibratie van de radiokoolstofouderdom wordt steeds in donkere tinten weergegeven, terwijl de oorspronkelijke waarschijnlijkheidsverdeling in lichte grijstinten is aangeduid. Plot() { Sequence(&quot; &gt; elkaar opeenvolgende lagen&quot;) { Boundary(&quot; start fase 1&quot;); Phase(&quot; materiaal uit laag A&quot;) { R_Date(&quot;A1&quot;, 3675, 34); R_Date(&quot;A2&quot;, 3670, 40); R_Date(&quot;A3&quot;, 3600, 35); }; Boundary(&quot; einde fase 1 / begin fase 2&quot;); Phase(&quot; materiaal uit laag B&quot;) { R_Date(&quot;B1&quot;, 3420, 45); R_Date(&quot;B2&quot;, 3370, 35); R_Date(&quot;B3&quot;, 3435, 40); R_date(&quot;B4&quot;, 3304, 55); R_date(&quot;B5&quot;, 3184, 55); }; Boundary(&quot; einde fase 2 / begin fase 3&quot;); Phase(&quot; materiaal uit laag E&quot;) { R_Date(&quot;E1&quot;, 3140, 45); R_Date(&quot;E2&quot;, 3070, 30); R_Date(&quot;E3&quot;, 3005, 30); }; Boundary(&quot; einde fase 3&quot;); }; }; Figuur 9.16: Modellering van radiokoolstofdateringen uit drie elkaar opvolgende fases, gedateerd met materiaal uit drie lagen in een stratigrafie Is er daarentegen een overlap mogelijk tussen de verschillende fases (volgende fase vangt aan voor het einde van een voorafgaande fase), dan worden verschillende fasen gedefinieerd binnen één globale fase. De boundaries bepalen dan simpelweg voor elke groep apart het begin en het einde. Het einde van een bepaalde fase kan dan een grote overlap vertonen met de ingeschatte aanvang van een andere fase (figuur 9.17). Plot() { Phase(&quot; &gt; elkaar overlappende fasen&quot;) { Sequence() { Boundary(&quot; start fase 1&quot;); Phase(&quot; materiaal uit laag A&quot;) { R_Date(&quot;A1&quot;, 3675, 34); R_Date(&quot;A2&quot;, 3670, 40); R_Date(&quot;A3&quot;, 3600, 35); }; Boundary(&quot; einde fase 1&quot;); }; Sequence() { Boundary(&quot; start fase 2&quot;); Phase(&quot; materiaal uit laag B&quot;) { R_Date(&quot;B1&quot;, 3420, 45); R_Date(&quot;B2&quot;, 3370, 35); R_Date(&quot;B3&quot;, 3435, 40); R_date(&quot;B4&quot;, 3304, 55); R_date(&quot;B5&quot;, 3184, 55); }; Boundary(&quot; einde fase 2&quot;); }; Sequence() { Boundary(&quot; start fase 3&quot;); Phase(&quot; materiaal uit laag E&quot;) { R_Date(&quot;E1&quot;, 3140, 45); R_Date(&quot;E2&quot;, 3070, 30); R_Date(&quot;E3&quot;, 3005, 30); }; Boundary(&quot; einde fase 3&quot;); }; }; }; Figuur 9.17: Modellering van radiokoolstofdateringen uit drie elkaar mogelijk overlappende fases, gedateerd met materiaal uit drie lagen die onderling geen duidelijk stratigrafisch verband hebben. Uit bovenstaande voorbeelden blijkt eveneens dat indien er maar een beperkt aantal dateringen beschikbaar is binnen één fase het eveneens moeilijker wordt (er is een grotere onzekerheid) om het begin en eindpunt van een fase af te bakenen. Dat uit zich in het grotere betrouwbaarheidsinterval op de boundaries (begin en einde). Historische datum of gebeurtenis Naast de R_Date() functie, om radiokoolstofdateringen te kalibreren, kan OxCal ook andere vormen van dateringsinformatie verwerken. Een historische datum of dendrochronologische datering kan eveneens ingevoerd worden, samen met de radiokoolstofdateringen. Ook de onzekerheid, uitgedrukt in kalenderjaren, op een historische gebeurtenis of de spreiding op een dendrochronologische datering kunnen mee in rekening gebracht worden. Volgende functies komen hiervoor in aanmerking: C_Date(Label, kalenderjaar, onzekerheid): definieert een kalenderjaar. Het kalenderjaar wordt bijvoorbeeld als AD(1302) of BC(1000) ingevuld, de (mogelijke) onzekerheid op deze datum wordt uitgedrukt in kalenderjaren. Deze kan ook 0 zijn in geval het een historische datum betreft. Date(Label, U(begin, einde)): uniforme verdeling tussen een bepaalde begin- en einddatum, bijvoorbeeld 1300 tot en met 1400 voor de 14de eeuw AD. De parameters voor boven- en ondergrens worden als kalenderjaren AD (jaar) of BC (jaar) ingevuld. Before(Label, expressie): definieert een terminus ante quem. After(Label, expressie): definieert een terminus post quem. Plot() { C_Date(&quot;Guldensporen&quot;, 1302); C_Date(&quot;Rond 1300 AD&quot;, AD(1300), 10) {color=&quot;Darkblue&quot;;}; Date(&quot;Van 1290 tot 1340&quot;, U(1290, 1340)) {color=&quot;Red&quot;;}; R_Date(&quot; 600 ±25BP &quot;, 600, 25) &amp; Before(&quot; gekende terminus&quot;, AD(1350)); }; Figuur 9.18: OxCal functies om een gekende datering in te voegen of te combineren. Met C_Date() kan een kalenderjaar ingevoerd worden. Indien er enige onzekerheid met deze datum geassocieerd is, kan deze mee opgenomen worden. Er wordt dan een normaalverdeling geplot met het kalenderjaar als gemiddelde en de onzekerheid op deze datum als standaardafwijking. De functie Date() laat toe om een bepaalde tijdsrange of periode af te bakenen. De kansverdeling binnen dit interval wordt doorgaans als uniform gedefinieerd, waardoor alle kalenderjaren binnen het gedefinieerde interval evenveel kans op voorkomen hebben. Indien een historische datum is gekend waarna een bepaalde gebeurtenis onmogelijk kan vallen, dan kan dit in rekening worden gebracht bij de kalibratie van een radiokoolstofdatering die geassocieerd is met die gebeurtenis. Door gebruik te maken van het commando Before() en dit met het symbool &amp; te koppelen aan een radiokoolstofdatering. Na het berekenen van dit model zal het bereik (en kansverdeling) van mogelijke kalenderjaren worden beperkt tot deze grenswaarde (figuur 9.18). Een terminus ante quem kan op vergelijkbare wijze worden ingevoerd met de syntax After(). Een combinatie van bovenstaande functies kan nu aangewend worden om een reëel vraagstuk te modelleren, zoals te zien in figuur 9.19. Plot() { Sequence(&quot;: Ename 974?&quot;) { C_Date(&quot;: Stichting&quot;, AD(974), 0); Boundary(&quot;start&quot;); Phase(&quot;: voor donjon&quot;) { R_Date(&quot;: onderste laag&quot;, 1090, 25); R_Date(&quot;: bovenste laag&quot;, 1095, 30); R_Date(&quot;: buiten omwalling&quot;, 1110, 25); }; Phase(&quot;: aanleg&quot;) { R_Date(&quot;: paal&quot;, 1045, 35); }; Phase(&quot;: depressie&quot;) { R_Date(&quot;: onderste laag&quot;, 1020, 35); R_Date(&quot;: middelste laag&quot;, 1045, 30); R_Date(&quot;: bovenste laag&quot;, 1040, 45); }; Boundary(&quot;end&quot;); }; }; Figuur 9.19: Een Bayesiaans model voor radiokoolstofdateringen in stratigrafisch verband, rekening houdend met een historische bron. Na het berekenen van dit model [File &gt; Run], krijgen we een grafisch overzicht van het resultaat in een multiplot. Door de opgelegde voorwaarden  historische bron als oudst mogelijke datering en afbakening van verschillende elkaar opvolgende fasen  worden de mogelijke gekalibreerde dateringen voor de individuele radiokoolstofdateringen sterk ingeperkt. Hoe lang? De opbouw van een Bayesiaans model en het gebruik van boundaries laat toe om ook gebeurtenissen te dateren die niet rechtstreeks aan één staal of radiokoolstofdatering te koppelen zijn. Door het indelen in fasen en sequenties kunnen we namelijk ook berekenen hoe lang een bepaalde fase heeft geduurd, wanneer die op zn einde liep of welke periode nu precies door de radiokoolstofdateringen wordt overspannen. De twee functies die daarvoor kunnen aangesproken worden in OxCal zijn Interval() en Span(). Elk van deze functies berekent een waarschijnlijkheidsverdeling voor de duur van de periode (figuur 9.20). De functie Span() berekent de periode die door alle dateringen binnen een fase of sequentie wordt overspannen. Er wordt hierbij enkel rekening gehouden met de individuele radiokoolstofdateringen. De boundaries van de fase of sequentie worden hierbij niet in rekening gebracht. Dat is echter wel zo bij de functie Interval() die de waarschijnlijkheidsverdeling voor de lengte van het interval tussen het begin en einde van een fase berekent. Deze functie houdt er dus rekening mee dat de aanvang en het einde van een fase niet noodzakelijk gedateerd wordt door één van de geanalyseerde stalen. Plot() { Sequence() { Boundary(&quot;Start fase&quot;); Phase() { R_Date(&quot;A&quot;,2235,25); R_Date(&quot;B&quot;,2135,26); R_Date(&quot;C&quot;,2112,23); R_Date(&quot;D&quot;,2000,23); }; Interval(); Span(); Boundary(&quot;Einde fase&quot;); }; }; Figuur 9.20: Berekening van de periode die wordt overspannen door de radiokoolstofdateringen (Span) en de geschatte duur van de fase (Interval). Kwaliteitscontrole en evaluatie OxCal enkel de kalibraties en berekeningen laten uitvoeren is niet voldoende; een kritische evaluatie van de resultaten en het opgebouwde model blijven noodzakelijk. Door in het keuzemenu links bovenaan [Table] te selecteren krijg je in een tabel meer details over de kwaliteit van het opgebouwde model en de gemodelleerde dateringen (figuur 9.21). Dit wordt uitgedrukt in een Agreement index (\\(A\\)). Deze index dient hoger te zijn dan 60%, zowel bij de individuele dateringen als bij het globale model (\\(A_{model}\\)), en moet idealiter rond de 100% liggen. Indien de Agreement voor het volledige model te laag uitvalt, krijg je een melding die er bijvoorbeeld als volgt uitziet: Warning! Poor agreement - A=58.1% (Ac=60.0%) Voor het model in figuur 9.19 is de \\(A\\)-index 133,1% voor het globale model (kolom indices bovenaan figuur 9.21), wat betekent dat de opgebouwde sequentie stand houdt. Ook voor de individuele dateringen ligt de \\(A\\)-index hoger dan 100% (kolom \\(A\\) in figuur 9.21). Enkel bij de datering van het staal dat buiten de omwalling werd gevonden ligt de \\(A\\)-index iets lager (90,8%). Aangezien dit echter nog ruim boven de kritische waarde van 60% ligt, worden geen verdere vraagtekens geplaatst bij deze datering. Indien er afwijkende dateringen in het model voorkomen, krijgt je in de overzichtstabel een waarschuwing te zien bij de dateringen die niet goed in het gedefinieerde model passen. Het is dan altijd aangeraden het model te herberekenen zonder deze outliers. Hun aanwezigheid beïnvloedt immers de aanpassingen op de probabiliteitsverdelingen van de passende dateringen. Figuur 9.21: Output met de evaluatie van het opgebouwde Bayesiaanse model, in tabelvorm. Door in de keuzelijst [single plot] te kiezen kan je de individuele dateringen, en hun gemodelleerde kansverdeling, bekijken. Voor de gedateerde funderingspaal is het gekalibreerde dateringsinterval (95,4% betrouwbaarheid) volgens dit model te situeren tussen 983 en 1014 AD (figuur 9.22). Deze bouwfase laat zich  mede op historische grond  vermoedelijk rond het jaar 1000 AD situeren. Figuur 9.22: Gemodelleerde datering van een individueel element uit het opgebouwde Bayesiaans model. De mogelijkheid tot modelleren leidt tot de conclusie dat, indien een aantal dateringen wordt uitgevoerd om een beeld te krijgen van de chronologische spreiding van vondsten uit een ensemble, het een voordeel kan zijn om vondsten te nemen die onderling een duidelijk stratigrafisch verband hebben. "]]
